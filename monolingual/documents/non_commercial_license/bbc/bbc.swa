<doc docid='bbc_habari-52547776' lang='swa' type='mono' source_url='https://www.bbc.co.uk/swahili/habari-52547776' term='COVID'>
Virusi vya corona: Idadi ya walioambukizwa Kenya sasa yafikia 535
Kenya imerekodi viwango vya juu vya maambukizi ya virusi vya corona kwa siku baada ya wagonjwa wapya 45 kuthibitishwa leo na kufikisha 535 jumla ya watu waliopatikana na ugonjwa wa Covid -19.
Kenya imerekodi viwango vya juu vya maambukizi ya virusi vya corona kwa siku baada ya wagonjwa wapya 45 kuthibitishwa leo na kufikisha 535 jumla ya watu waliopatikana na ugonjwa wa Covid -19.
Bw. Kagwe amesema wagonjwa hao wamepatikana baada ya sampuli 1,077 kufanyiwa uchunguzi katika kipindi cha saa 24 zilizopita.
Wagonjwa 29  wote walithibitishwa kuwa wa Nairobi,wanatokea mtaa wa Eastleigh, huku wengine 11 wakiwa ni wa Mombasa na wangine watano wakitokea Wajiri kaskazini mwa Kenya.
Wizara ya Afya pia imetangaza kuwa wagonjwa tisa ambao walikuwa wameambikizwa wamepona na kufukisha 182  watu waliopona kutokana na maradhi hayo.
Katika juhudi za kudhibiti maambukizi Kenya bado inaendeleza marufuku ya watu kutotoka nje kuanzia saa moja usiku hadi saa kumi na moja alfajiri.
Marufuku ya usafiri kuingia na kutoka mji kuu wa Nairobi na miji mingine kama vile Madera ,Mombasa, Kilifi na Kwale pwani ya Kenya pia iliwekwa kukabiliana na maambukizi.
Hivi karibuni hata hivyo Wizara ya Afya iliweka masharti mapya ya uendeshaji migahawa Kenya.
Wizara hiyo ilisema kuwa itaruhusu migahawa kuanza kufunguliwa kuanzia saa 11 asubuhi na 10 jioni.
Watakaoingia kuhudumiwa watahitajika kufuata utaratibu uliopo wa kunawa mikono, kutumia vitakasa mikono na kuvaa barakoa kama kawaida. Hatua ya kutokaribiana itaendelea kutekelezwa umbali wa mita 1 baina ya mtu mmoja hadi mwengine.
Lakini watakaoruhusiwa kutoa huduma ni wale watakaokuwa wamepimwa pekee.
Pia kulingana na wizara ya afya, katika migahawa hiyo, huduma ya kujiwekea chakula bado imesitishwa.
Wizara hiyo imetoa agizo la watu wote wanaoingia migahawani kupimwa kiwango cha joto na kuruhusiwa tu kuingia ikiwa litakuwa chini ya nyuzi 37.5 na mgahawa husika kuarifu wizara mara moja kuhusu mtu atakayepatikana akiwa na kiwango ha juu zaidi ya hicho, kwa kupiga simu kupitia nambari 719 ili kupata mwongozo zaidi.
Bwana Kagwe aliwataka raia wote wa Kenya kuendeleza nidhamu na kuchukua jukumu wao wenyewe binafsi katika juhudi za kubabiliana na janga hili.
"Hali ya Kenya itabadilika kwasababu yako wewe. Ikiwa tutajuchukua jukumu kama watu binafsi, bila shaka tutakabiliana na virusi hivi," Kagwe amesema.
Waziri pia amegusia kwamba sasa Wakenya wameanza kutekeleza sheria na kanuni zilizowekwa na serikali upande wa usafi.
"Visa vya matatizo ya tumbo vimepungua tena pakubwa, visa vya kuharisha vimepunga," waziri kagwe amesema.
Katika kukabiliana na ugonjwa wa covid-19, serikali imeunda kamati 5 za kimkakati kutoa mwongozi wa njia zitakazofanikisha kenya kushinda vita hii.
</doc>
<doc docid='bbc_habari-52526808' lang='swa' type='mono' source_url='https://www.bbc.co.uk/swahili/habari-52526808' term='COVID'>
Virusi vya Corona: Je, nchi za Afrika zimeweza kuzuia kasi ya maambukizi?
Rais Yoweri Museveni ametangaza kuwa kuvaa barakoa ni jambo la lazima nchini humo kuanzia leo katika kipindi hiki ambacho marufuku ya kutotoka nje inalegezwa.
Rais Yoweri Museveni ametangaza kuwa kuvaa barakoa ni jambo la lazima nchini humo kuanzia leo katika kipindi hiki ambacho marufuku ya kutotoka nje inalegezwa.
Hatua hiyo ilitangazwa Jumatatu usiku ambapo rais Museveni alihutubia taifa baada ya kumaliza siku 35 za marufuku ya kutotoka nje ama 'lockdown'.
Museveni amesema watu wanaweza kuvalia mpaka barakoa ambazo zimeshonwa kienyeji na vitambaa.
Hata hivyo, kumekuwa na mashaka kutoka kwa wataalamu wa afya juu ya ufnisi wa barakoa za kutengenezwa nyumbani.
Katika hatua nyengine, Museveni amesema kuwa kuruhusu shughuli kuendelea kama awali inabidi kufanyike kwa umakini na mpangilio ili kuzuia virusi kusambaa kwa kasi.
Kwa kuanzia, ameruhusu maduka ya jumla, karakana za kukarabati magari, maghala kufunguliwa. Pia ameruhusu wafanyakazi wa bima na idadi ndogo ya wanasheria kurejea kazini.
Masharti mengine yaliyosalia ya marufuku ya awali bado yanaendelea mathalani kufungwa kwa mipaka ya nchi, kutoruhusu usafiri binafsi na wa umma, mikusanyiko ya watu na marufuku ya kutotoka nje usiku bado yangalipo kwa kipindi kingine cha siku 14.
Museveni amesema hatua hizo mpaka sasa zimetoa mafanikio ambayo ni kuzuia kusambaa kwa kasi kwa virusi hivyo.
"Hauwezi kuacha kulala kwa kuota ndoto mbaya. Tutaanza kufunguka taratibu bila ya kuharibu mafanikio yetu. Mafanikio hayo ni wagonjwa 89, waliopona 55 na hakuna kifo hata kimoja," ameeleza Museveni jana usiku.
Idadi mpya ya maambukizi kufikia leo asubuhi nchini humo imeongezeka kutoka 89 mpaka 97.
Kati ya wagonjwa hao, Waganda ni 57. Mpaka kufikia Jumatatu, madereva 30 wa malori walikuwa wamekutwa na corona nchini humo, kati yao Wakenya 13 na Watanzania 12.
Hatua ya Uganda kulegeza masharti ya marufuku hizo yanaendana na Rwanda na Nigeria ambazo kuanzia jana asubuhi zilifanya hivyo. .
Maisha yarejea katika hali ya kawaida Rwanda
Baada ya siku 45 za kusalia ndani mjini kigali, kulikuwa na shughuli nyingi hapo jana, Raia wa Rwanda walirejelelea shughuli zao kwa masharti ya kuvaa barakoa na kutokaribiana.
Serikali imelegeza masharti iliyochukua kwa misingi ya kuzuia maambukizi ya virusi vya corona.
Serikali ya Rwanda ilitangaza kwamba kuanzia Jumatatu 04/05/2020, baadhi ya watu wataruhusiwa kuendeleza shughuli zao za kawaida, huku baadhi zikiendelea kufungwa.
Taarifa ilisema kuanzia Jumatatu wakaazi wataruhusiwa kufanya kai zao lakini hawataruhusiwa kuondoka majumbani kuanzia saa mbili usiku hadi kumi na moja asubuhi.
Biashara za umma na kibinafsi pia zitafunguliwa tena, masoko yatafunguliwa tena lakini ni asilimia 50 pekee ya wafanyabiashara ndio watakaofanyakazi.
Migahawa na hoteli zitaanza kufanyakazi na kufungwa kuanzia saa moja usiku.
Aidha, wanariadha wataruhusiwa kufanya mazoezi lakini michezo mengine mikubwa na majumba mengine ya burudani yataendelea kufungwa.
Kulingana na mwandishi wa BBC raia walikuwa wengi sana katika mji wa Kigali.
Katika mji wa Kigali, watu walionesha kufurahishwa na hatua ya kurejea katika maisha ya kawaida lakini kupanda kwa nauli ni jambo ambalo limekera wengi.
Serikali imeongeza nauli kwasababu mabasi yanaruhusiwa tu kubeba idadi nusuya watu kama hatua moja ya kuhakikisha kutokaribiana kunatimizwa, serikali imesema.
Je, Rwanda wanatekeleza vipi hatua ya kuondosha marufuku?
Mikusanyiko bado imepigwa marufuku na kila biashara inayofanywa inatakiwa kutozidisha nusu ya wanaofanya biashara hiyo. Sheria ya kutotoka nyumbani  imelegezwa kutokana na kile kinachoonekana  kuwa shinikizo za kiuchumi baada ya kutekelezwa kwa zaidi ya wiki sita.
Mwandishi wa BBC Yves Bucyana anaripoti kutoka Kigali kuwa Rwanda kuwa biashara nyingi zikiwemo hoteli na migahawa zimefungua  tena milango.
Hata hivyo kuna mpango maalumu wa kuhakikisha kuwa licha ya biashara hizo kufunguliwa lakini hazihatarishi kusambaa kwa virusi.
Miongoni mwa biashara zinazorejea leo hizo ni usafiri wa umma ambapo kwa sasa mabasi yanatakiwa kubeba nusu ya idadi ya abiria tu na si vinginevyo.
Magari hayo tayari yameshawekwa alama wapi mtu akae na wapi mtu asikae.
Katika vituo vya mabasi abiria waliovalia barakoa wameonekana wakipanga foleni kwa kuweka mwanya wa  mita  moja baina yao kama hatua mojawapo ya kujilinda.
Kulingana na waziri wa biashara na viwanda  wa Rwanda Bi Soraya Hakuziyaremye wafanyabiasha hasa  kwenye masoko  na wengine wanaofanyabiashara kwa mkusanyiko watalazimika kufanya kazi kwa kupokezana ili kutimiza masharti ya kujilinda  na virusi vya corona.
"Tunalazimisha kila soko kuwa na asilimia 50 tu ya wachuuzi,wanaweza kufanyabiashara  kwa zamu baadhi wakifanya kazi leo wengine kesho.tutahakikisha kila jengo la biashara linafanya kazi kwa kufwata utaratibu huo .Tumefungua kidogo tu lakini pia hatutaki kupata mlipuko mpya wa virusi kwa sababu ya kuachilia biashara"
Shughuli zote zitatakiwa kufunga  angalau saa moja kabla ya kuanza kwa sheria ya kutotoka nyumbani  inayoanza kutekelezwa saa mbili za usiku hadi kumi na moja alfajiri.
Hata hivyo vilabu vya pombe, shule, usafiri wa boda boda na mikusanyiko ya watu ikiwemo makanisa pamoja na safari za mkoa hadi mwingine bado ni marufuku.
Baadhi ya wananchi waliozungumza na BBC wamekaribisha  hatua ya kulegeza masharti ya kutotoka nyumbani.
"Ni furaha kubwa kutoka nje,kuna mambo mengi ambayo yalikuwa yanaharibika hasa biashara.lakini sasa hivi mtu amepata afueni ya kutoka nje,mtu sasa anaweza kupumua,'' ameeleza Kigenza Rogers
Kuhusu hali ya maambukizi ,takwimu za hadi kupikia leo zinabainisha kwamba idadi ya wagonjwa  waliopo katika vituo vya matibabu ya Covid 19 ni 135 ilhali waliopona ni 124, hakuna aliyefariki.
Nigeria kuanza na shughuli za kiuchumi
Nigeria kuanzia Jumatatu itaanza kulegeza masharti ya kusalia ndani katika mji mkuu wa Abuja, na mji mkubwa kabisa wa Lagos, katika jaribio la kupunguza athari ya kiuchumi barani Afrika.
Serikali imesema kurejelelea shughuli za kiuchumi ni awamu ya kwanza ya mchakato utakaochukua wiki sita. Imeongeza kuwa hali hiyo itatathminiwa tena katika kipindi cha wiki mbili zijazo na iwapo hali itakuwa shwari, hatua ya kusalia ndani itaondolewa kabisa.
Maduka na masoko kwasasa yatafunguliwa hadi mchana na inatarajia kwamba baadhi ya watu wataweza kurejea kazini.
Lakini marufuku ya mikusanyiko ya watu bado inaendelea na pia hatua ya kutotoka nje kuanzia saa mbili usiku hadi kumi na mbili asubuhi itaendelea.
Shule na maeneo ya kuabudu bado yamefungwa.
Kuvaa barakoa unapokuwa kwenye maeneo ya umma na watu kufuata kanuni ya kutokaribiana na hatua za zote za kiusalama ni lazima.
Usafiri baina ya maeneo pia kumeahirishwa isipokuwa tu kwa wafanyakazi ambao ni lazima.
Nchi hiyo imekuwa na ongezeko kubwa la watu wanaoathirika na virusi vya corona katika kipindi cha wiki moja iliyopita huku idadi jumla ya walioathirika ikifikia 2,558 na vifo 87.
Mji wa Lagos kusini magharibi bado ni kitovu cha janga la corona, idadi jumla ya walioathirika ikifikia 1,068.
Mji wa Kano kaskazini mwa Nigeria umeekodi waathirika 313 huku Abuja ikithibitisha waathirika 266.
Elise Mukamabano alipanda basi kuelekea mji wa Kigali,  umbali wa kilomita 20 anakofanyakazi katika mgahawa mmoja, ila nauli ya safari yake moja kwa sasa ni mara mbili ya kile alichokuwa akilipa awali.
"Huu n mzigo mwengine baada ya watu kusalia nyumbani kwa zaidi ya mwezi mmoja"- ameiambia BBC.
Hadi kufikia sasa, Rwanda imerekodi watu 259 walipata ugonjwa wa Covid-19 huku wengine 124 wakipona na hakuna hata mmoja aliyekufa kwasababu ya virusi vya corona.
Nchini Kenya migahawa ya imefunguliwa
Waziri wa Afya nchini Kenya Mutahi Kagwe alitangaza masharti mapya ya uendeshaji migahawa kama njiamoja ya kulegeza masharti ili kufufua uchumi.
Migahawa kuanza kufunguliwa kuanzia saa 11 asubuhi na 10 jioni.
Watakaoingia kuhudumiwa watahitajika kufuata utaratibu uliopo wa kunawa mikono, kutumia vitakasa mikono na kuvaa barakoa kama kawaida. Hatua ya kutokaribiana itaendelea kutekelezwa umbali wa mita 1 baina ya mtu mmoja hadi mwengine.
Lakini watakaoruhusiwa kutoa huduma ni wale watakaokuwa wamepimwa pekee.
Pia kulingana na wizara ya afya, katika migahawa hiyo, huduma ya kujiwekea chakula bado imesitishwa.
Wizara hiyo imetoa agizo la watu wote wanaoingia migahawani kupimwa kiwango cha joto na kuruhusiwa tu kuingia ikiwa litakuwa chini ya nyuzi 37.5 na mgahawa husika kuarifu wizara mara moja kuhusu mtu atakayepatikana akiwa na kiwango ha juu zaidi ya hicho, kwa kupiga simu kupitia nambari 719 ili kupata mwongozo zaidi.
</doc>
<doc docid='bbc_habari-52299906' lang='swa' type='mono' source_url='https://www.bbc.co.uk/swahili/habari-52299906' term='COVID'>
Virusi vya Corona: Idadi ya wagonjwa Tanzania yafikia 88 baada ya wengine 29 kuthibitishwa
Wagonjwa wapya 29 wathibitishwa kuwa na virusi vya corona katika mji wa Dar es Salaam nchini  Tanzania.
Wagonjwa wapya 29 wathibitishwa kuwa na virusi vya corona katika mji wa Dar es Salaam nchini  Tanzania.
Idadi hiyo inafikisha watu 88 walioambukizwa na Covid 19 kufikia sasa.
Kulingana na taarifa ya wizara ya Afya nchini humo wagonjwa 26 kati yao wapo katika mji wa Dar es Salaam huko wawili wakipatikana mjini Mwanza na mmoja akiwa katika eneo la Kilimanjaro.
Waziri wa Afya Ummi Mwalimu anasema kwamba ufuatilianaji wa watu waliokaribiana na wagonjwa hao unaendelea.
Hatahivyo waziri huyo ametangaza habari njema akisema kwamba hadi kufikia leo Jumatano takriban watu 11 wamepona virusi hivyo lakini akaongezea kwamba watu wanne walifariki.
Ongezeko hilo la wagonjwa linajumlisha wagonjwa wapya sita waliotangazwa na waziri wa Afya wa kisiwa cha Zanzibar.
Serikali hatahivyo imewasisitizia wananchi kuchukua tahadhari ya kujikinga na ugonjwa huo.
Idadi ya wagonjwa wa Corona Zanzibar yaongezeka
Waziri wa Afya kisiwani Zanzibar Hamad Rashid Mohammed alitangaza kifo cha kwanza cha mgonjwa wa corona kisiwani humo.
Kulingaana na waziri huyo  mwathiriwa ni mwanamume mwenye umri wa miaka 63 mwenyeji wa kijiji cha kijichi aliyefariki Jumamosi iliopita na kuzikwa saa chache baadaye.
Aidha pia alitangaza wagonjwa wengine sita wapya wakiwemo wanaume watano na mwanamke mmoja wote raia wa Zanzibar.
Wote wamethibitishwa kukosa historia ya kusafiri nje ya nchi.
Wakati huohuo vita dhidi  ya maambukizi ya corona vimeimarishwa  baada ya mkuu wa mkoa wa Dar es Salaam Paul Makonda kutangaza vituo vya Afya na hospitali ambapo wakaazi watepeleka sampuli zao za ili kupimwa virusi vya corona.
Mkuu huyo anasema kwamba lengo la vituo hiyo ni kuzuia maabukizi ya virusi hivyo hususan wakati huu ambapo kumekuwepo na ongezeko la wagonjwa.
Makonda amesema kwamba hatua hiyo inajiri baada ya  wakaazi walio na dalili za virusi kuingia katika vituo vya Afya na kujichanganya na wengine bila kujua.
Baadhi ya vituo vilivyochanguliwa katika wilaya ya Kinondoni ni  Hospitali ya Mwananyamala, Kituo cha Afya cha Mgomeni, Kituo cha Afya cha Mikoroshoni, kliniki ya IST Masaki, Hospitali ya TMJ Mikocheni pamoja na Hospitali ya Rabininsia eneo la Wazo.
Katika Wilaya ya Ilala vituo hivyo ni Hospitali kuu ya Amana , Hospitali ya Mnazi mmoja, Hospitali ya Buguruni, Hospitali ya Regency, Hospitali kuu ya Muhimbili, Hospitali ya Aga Khan, na Hospitali ya Hindu Mandal.
Katika Wilaya ya Temeke, wakaazi watapeleka sampuli zao katika hospitali kuu ya Temeke.
Mbagala Hospitali ya Rangi Tatu. Kituo cha Afya cha Yombo, na Hospitali ya TOHS Chan'ombe.
Wilaya ya Ubungo wakaazi wametakiwa kwenda katika hospitali ya Sinza , Kituo cha afya cha Kimara, Hospitali ya Bochi na hospitali maalum ya Mloganzila.
Nao wakaazi wa Wilaya ya Kigamboni watapeleka sampuli zao katika kituo cha Afya cha Vijibweni, Hospitali ya Aga Khan na kituo cha Afya cha Kigamboni
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52195174' lang='swa' type='mono' source_url='https://www.bbc.co.uk/swahili/habari-52195174' term='COVID'>
Jiji la Chicago laathirika pakubwa na virusi vya corona Marekani
Takwimu kutoka maafisa wa afya mjini Chicago zimeonesha athari kubwa ya virusi vya corona katika Wamarekani weusi.
Takwimu kutoka maafisa wa afya mjini Chicago zimeonesha athari kubwa ya virusi vya corona katika Wamarekani weusi.
Raia weusi wa mji wa Chicago ni nusu ya visa vyote vya ugonjwa wa virusi vya corona  katika mji huo  na zaidi ya asilimia 70 ya vifo vyote , licha ya kwamba idadi yao ni asilimia 30 ya watu wote katika mji huo.
Miji mingine yenye idadi kubwa ya watu weusi ikiwemo Detroit, Milwaukee , New Orleans na New York pia imetajwa kuwa maeneo yalio hatari.
Marekani imerekodi wagonjwa 370,000 wa virusi hivyo na takriban vifo 11,000.  Kote duniani kumekuwa na vifo 75,000 na visa milioni 1.3 kwa jumla.
Kufikia tarehe 5 mwezi Aprili , visa 1,824 vya ugonjwa wa corona kati ya 4,680Â vilivyothibitishwa vilihusisha wakaazi weusi, walisema maafisa wa mji huo siku ya Jumatatu.
Hiyo ni tofauti na visa 847 vya weupe, 478 vya Hispanic na 126 vya Wa - Asia wa Chicago. Chicago iliripoti vifo 78 siku ya Jumapili huku asilimia 72 ya vifo hivyo vikihusisha watu weusi.
Utofauti huo unaonekana katika jimbo zima, ambapo watu weusi ni asilimia 41 ya vifo vilivyotokana na Covid-19, licha ya kuwa ni asilimia 14 ya watu wote wa jimbo la Illinois.
Kamishna wa Afya ya Umma wa jiji la Chicago Dkt Allison Arwady amewaambia wanahabari kuwa wakaazi weusi wa jiji hilo tayari wana wastani wa maisha mafupi kwa miaka 8.8 kulinganisha na wazungu.
Meya Lori Lightfoot amesaema kuwa virusi vya corona "vitateketeza Chicago ya watu weusi".
Amesema kuwa wakaguzi wa jiji hilo watatumwa madukani kuhakikisha kila mtu anatekeleza maelekezo ya kujitenga kwa umbali na wengine.
Meya Lightfoot pia ameelezea juu ya uwezekano wa kuwekwa marufuku ya kutoka nje kwa baadhi ya saa katika maeneo ambayo watu hukusanyika kwenye maduka ya pombe, linaripoti gazeti la Chicago Sun-Times.
Japo virusi vya corona vimepewa jina la "msawazo mkuu ", takwimu zinaonesha kuwa madhara ya maambukizi yanaweza kutofautiana kwa sehemu.
Katika jimbo la Michigan, Wamarekani Weusi ni asilimia 14 ya watu wote, lakini wao ni asilimia 33 ya wagonjwa wa corona na asilimia 41 ya vifo kutokana na ugonjwa huo, zinaonesha takwimu kutoka idara ya afya ya jimbo hilo kufikia jana Jumatatu.
Wazungu katika jimbo hilo ni asilimia 23 ya wagonjwa na vifo vyao ni asilimia 28, kwa mujibu wa takwimu hizo.
Jiji la Detroit, katika jimbo la Michigan, lina wakazi weusi takribani asilimia 80, na jiji hilo pekee pamoja na viunga vya karibu yake vina asilimia 80 ya wagonjwa wote wa corona katika jimbo hilo.
Utofauti kama huo pia unaonekana jiji la Milwaukee, jimboni Wisconsin, moja ya maeneo yaliyoathirika zaidi na ubaguzi wa rangi nchini Marekani.
Watu weusi kufikia Ijumaa ya wiki iliyopita wanafikia nusu ya wagonjwa 1,000 na asilimia 81 ya vifo, japo watu weusi ni asilimia 26 tu ya wakaazi wa jiji hilo.
Takribani asilimia 40 ya vifo vitokanavyo na virusi vya corona katika jimbo la Louisiana katika jiji la New Orleans ambako watu weusi ni wengi zaidi.
Maafisa wa Afya hapo awali walieleza kuwa wakaazi wengi wa New Orleans wanakabiliwa na matatizo ya unene wa kupitiliza, kisukari na presha ya kupanda  kwa kiwango cha juu zaidi nchini Marekani hali inayowafanya kuwa rahisi kudhurika zaidi na Covid-19.
Meya Lightfoot anasema kisukari, magonjwa ya moyo na magonjwa ya mfumo wa hewa yapo "kwa kiwango kikubwa" kwenye jamii za weusi.
Dkt Arwady amewaambia waandishi kuwa hata kama kila mtu katika jiji hilo angekuwa na uwezekano wa kumuona daktari, "bado tungeendelea kuona utofauti mkubwa kutokana na upatikanaji haba wa chakula bora na mitaa ya kutembea ".
Dkt Cameron Webb, ambaye ni tabibu mweusi anayewania ubunge katika jimbo la  Virginia, ameiambia BBC kuwa tofauti za rangi na kiuchumi zinaoneshwa wazi na janga hili.
"(Janga la corona) linaonesha nyufa za jamii yetu," amesema.
Alderman Jason Ervin, ambaye ni mwenyekiti wa umoja wa wawakilishi weusi katika baraza la jiji la Chicago ameliambia gazeti la Chicago Tribune kuwa "wingi wa watu wasiofuata maagizo ya kujitenga nyumbani katika baadhi ya sehemu za jiji hilo" inawezekana pia ikawa inachangia takwimu hizo.
</doc>
<doc docid='bbc_habari-52522918' lang='swa' type='mono' source_url='https://www.bbc.co.uk/swahili/habari-52522918' term='COVID'>
Virusi vya corona: Magufuli ataka ligi ya kandanda Tanzania kuendelea
Rais wa Tanzania John Pombe Magufuli  amesema kwamba anafikiria kuanzisha ligi ya kandanda ya Tanzania  baada ya ligi hiyo kuahirishwa kwa wiki sita kutokana na athari za viruis vya corona.
Rais wa Tanzania John Pombe Magufuli  amesema kwamba anafikiria kuanzisha ligi ya kandanda ya Tanzania  baada ya ligi hiyo kuahirishwa kwa wiki sita kutokana na athari za viruis vya corona.
Akizungumza wakati wa sherehe ya kumuapisha waziri mpya wa Haki na Masuala ya Kikatiba Dkt Mwigulu Nchemba, bwana Magufuli alisema kwamba anasubiri ushauri kutoka kwa washauri wake kuhusu hatua atakayochukua.
''Napendekeza kwamba tuanzishe mechi za ligi yetu ya soka , lakini watu wataruhusiwa kutazama katika runinga. Nasubiri ushauri wa wataalam  ili ligi iendelee'', alisema katika hotuba ilipeperushwa moja kwa moja kutoka nyumbani kwake Chato  Geita.
Tanzania iliripoti kisa chake cha kwanza cha Covid-19 tarehe 16 mwezi Machi. Tangu wakati huo, idadi hiyo imeongezeka maradufu hadi 480.
Kati ya visa hivyo wagonjwa 167 wamepona  na wameruhusiwa kujiunga na familia zao nyumbani huku watu 16 wakiripotiwa kufariki.
Tarehe 16 mwezi Machi , taifa hilo lilitangaza kufungwa kwa shule kuanzia zile za chekechea hadi fomu 6 kwa siku 30.
Akizungumzia kuhusu soka, rais Magufuli amesema kwamba hakuna ushahidi kwamba wale wanaofanya mazoezi wanaweza kuathiriwa na mlipuko wa Covid-19.
'Inawezekana kwamba tutaishi na Covid-19  kama vile ambavyo tumekuwa tukiishi na virusi vya ukimwi na magonjwa mengine'', alisema.
</doc>
<doc docid='bbc_habari-51696014' lang='swa' type='mono' source_url='https://www.bbc.co.uk/swahili/habari-51696014' term='COVID'>
Coronavirus: Kifo cha kwanza chathibitishwa Marekani jimbo la Washington
Marekani yathibitisha kisa cha kwanza cha ugonjwa wa coronavirus katika jimbo la Washington.
Marekani yathibitisha kisa cha kwanza cha ugonjwa wa coronavirus katika jimbo la Washington.
Maafisa wamesema kwamba mgonjwa huyo, 50, alikuwa mwanaume ambaye hali yake ya afya haikuwa nzuri.
Rais Donald Trump amesema kwamba visa vingi zaidi vinatarajiwa kutokea na akaongeza kuwa nchi hiyo imejitayarisha kwa lolote litakalo tokea.
Jumapili, Australia na Thailand pia zimerekodi kifo cha kwanza cha coronavirus.
Mwanamume wa miaka 78 wa Australia aliaga dunia baada ya kuambukizwa ugonjwa huo katika meli ya Diamond Princess nchini Japani mwezi uliopita.
Thailanda ambayo imethibitisha visa 42 vya coronavirus inasema mwanaume wa miaka 35, aliyekufa pia alikuwa anaugua homa ya dengue.
Zaidi ya visa 85,000 vya ugonjwa wa coronavirus vimethibitishwa katika nchi 57 kote duniani huku vifo 3,000 vikithibitishwa, kulingana na Shirika la Afya Duniani.
Idadi kubwa ya vifo hivyo ni kutoka China ambapo virusi hivyo vilianzia mwishoni mwaka jana.
Maafisa wa afya wa eneo wamethibitisha Jumamosi kwamba mwanaume huyo alikufa katika kaunti ya  King jimbo la Washington. Na kuongeza kwamba hakuwa amesafiri katika maeneo yalio kwenye hatari ya kupata ugonjwa huo.
Gavana wa jimbo la Washington, Jay Inslee, ametangaza hali ya hatari kama hatua alioichukua baada ya kutokea kwa kisa hicho kipya katika jimbo lake.
Hilo linatokea wakati maafisa katika pwani ya magharibi ya Marekani - California, Oregon na Washington - wakiwa na wasiwasi kuhusu visa vinavyowatokea wagonjwa ambao hawakuwa wametembelea eneo lenye mlipuko ama kutangamana na yeyote aliyekuwa na ugonjwa huo.
Maafisa wa jimbo la Washington Jumamosi wamesema wanachunguza uwezekano wa kutokea kwa mlipuko wa coronavirus katika makao ya  kuwatunza wazee.
Dr Jeffrey Duchin, afisa wa afya eneo la Seattle, amesema kuna visa viwili vyenye kuhusishwa na  makao ya kuwatunza wazee, mhudumu mmoja wa afya na mkaazi mwenye umri wa miaka 70.
Dr Duchin amesema kuwa wakazi 27 na wahudumu 25 katika kituo hicho walionyesha dalili kama hizo. Aidha maafisa wamesema visa zaidi vya coronavirus vinatarajiwa.
Hadi kufikia sasa, WHO imesema visa 62 vimeripotiwa nchini Marekani.
Raia wa Marekani alikufa Uchina mji wa Wuhan, kitovu cha virusi hivyo.
Marekani inachukua hatua gani?
Huku akikiri kuwa visa vingi zaidi vinatarajiwa, Rais Trump amesema kwamba hakuna haja ya kuingiwa na hofu juu ya mlipuko huo.
Makamu rais Mike Pence pia alitangaza kwamba marufuku inayoendelea ya kusafiri kutoka Iran imepanuliwa na sasa inajumuisha raia yeyote wa kigeni  ambaye ametembelea nchi hiyo ndani ya siku 14.
Mbali na China, Iran imerekodi idadi kubwa ya vifo kwasababu ya coronavirus.
Pia alitaka raia wasitembelee nchi zilizoathiriwa na ugonjwa huo sana kama vile Italia na Korea Kusini.
Ndege za Marekani zimesema kwamba zitasitisha safari zake za kasakzini mwa Italia mji wa Milan na pia itakuwa na safari moja tu kwa siku kutoka Marekani kwenda Italia kati ya Philadelphia na Rome.
Australia yarekodi kifo cha kwanza cha Corona
Mtu wa kwanza kufa kwa virusi hivi Australia ni mwanamume kutoka Perth.
Alikuwa miongoni mwa raia 160 wa Australia kuhamishwa kutoka kwa meli ya Diamond Princess mwezi uliopita.
Mke wake, 79, ambaye pia aliambukizwa bado yuko hospitalini.
Zaidi ya watu 600 katika meli ya Diamond Princess iliyokuwa na abiria 3,700 waliambukizwa virusi hivyo wakiwa kwenye meli hiyo ambayo imekuwa kwa karantini katika pwani ya Japani bandari ya Yokohama tangu mwanzoni mwa Februari.
Jumamosi mwanaume raia wa Uingereza ambaye pia alikuwa kwenye meli hiyo ndo raia wa kwanza wa Uingereza na abiria wa sita kutoka kwa meli hiyo kuaga dunia kwasababu ya kuambukizwa coronavirus (Covid-19).
Kipi kinachotokea katika maeneo mengine?
Jumapili, visa vingine vipya 573 vya coronavirus vimethibitishwa China ikiwa ni ongezeko la juu zaidi kila siku kwa wiki nzima. Idadi ya hivi karibuni  ya maambukizi imefikia 79,824.
Vifo 35 pia vimethibitishwa nchini China vyote isipokuwa kimoja tu, vikiwa vimetokea eneo lililoathirika zaidi la Hubei.
Kando na China, Korea Kusini imeripoti visa vingine 376 vya ugonjwa huo nchini humo na kufikisha jumla ya maambukizi zaidi ya 3,500.
Kuosha mikono ndio njia muafaka ya kujikinga dhidi ya coronavirus: Tazama
Wakati huohuo, Ufransa imepiga marufuku mikusanyiko yoyote ya zaidi ya watu 5,000  kama sehemu ya kujaribu kudhibiti mlipuko huo.
Idadi jumla ya visa vipya vya corona nchini Ufaransa imeongezeka hadi 100 Jumamosi. Wagonjwa wawili wameaga dunia.
Ecuador na Qatar zimekuwa nchi za hivi karibuni zaidi kutangaza kuthibitisha visa vya kwanza vya coronavirus.
</doc>
<doc docid='bbc_habari-52102143' lang='swa' type='mono' source_url='https://www.bbc.co.uk/swahili/habari-52102143' term='COVID'>
Coronavirus: Kuna haja ya kununua chakula kingi kujiandaa na marufuku ya kutotoka nje?
Dunia ikiwa na makatazo mengi katika maeneo mbalimbali kutokana na mlipuko wa virusi vya corona, huduma muhimu pia zimekuwa hazipatikani kwa urahisi kwa mfano chakula.
Dunia ikiwa na makatazo mengi katika maeneo mbalimbali kutokana na mlipuko wa virusi vya corona, huduma muhimu pia zimekuwa hazipatikani kwa urahisi kwa mfano chakula.
Licha ya kwamba kuna namna ambayo mataifa mengine yamekuwa katika upande wa faida kwa namna moja au nyingine, kwa kujifunza namna ambavyo mataifa mengine yameweza kukabiliana na janga hilo.
Tukiangazia upande wa bara la Afrika, eneo ambalo mlipuko huu wa virusi vya corona ulifika kwa kuchelewa tofauti na mabara mengine duniani, Inawezekana mataifa yake yameweza kujifunza na kuiga kutoka kwa mataifa mengine na hata kuendelea kujifunza namna ya kukabiliana na janga hili.
Jambo la muhimu ambalo limekuwa likiumiza vichwa mataifa mengi, ni suala la kuzuia watu kutotoka nje ili kupunguza uwezekano wa ugonjwa huo kuenea.
Barani Afrika tayari tumeshuhudia mataifa ambayo yamefunga miji au nchi kwa ujumla au kuweka makatazo kama Rwanda, Uganda, Afrika Kusini,DRC  na kwingineko.
Katika maeneo hayo ambayo yamefunga miji au nchi, wananchi wamekuwa wakilalamikia huduma muhimu ya chakula na kuhofia kujikimu wakati wakiwa ndani.
Yawezekana kutokana na hofu ambayo imeonekana kwa wengine, ni wakati muafaka kwa mataifa ambayo hayajaanza kuchukua hatua ya kufungia mji kama Tanzania, watu wake kuanza kujiandaa mapema kwa kuchukua tahadhari ya kuepuka changamoto yeyote inayoweza kujitokeza kama mlipuko huu utaendelea kuwepo kwa muda.
Wataalamu wanashauri watu kufanya manunuzi ya chakula ambacho si rahisi kuharibika, kama vile; mchele, unga, mafuta, maharage na vyakula vingine ambavyo havihitaji kuwekwa kwenye jokofu ili visiharibike.
Aidha bidhaa nyingine wakilalamikia kuwa si rahisi kuhifadhi hasa umeme ukiwa si wa kuaminika katika mazingira wanayoishi, hivyo hofu ipo katika upande wa kupata hasara kwa vyakula kuharibika.
Hata hivyo kuna wengine wanatamani kujiandaa mapema lakini uwezo ni mdogo wa kuwawezesha kununua vyakula kwa wiki.
"Pesa ninayoipata, inaniwezesha kununua chakula cha siku moja tu, sina namna ya kujiandaa hata kama nikiwa na taarifa kuwa ni vyema kujiandaa."
Kwa nini maeneo ya manunuzi si salama?
Hali ya maambukizi ikiendelea, namna ya kufika katika masoko au maduka kununua bidhaa yaweza kuwa si jambo rahisi kama tulivyozoea haswa katika mazingira yetu barani Afrika.
Ikumbukwe kuwa virusi vya corona vinasambaa kutoka kwa mtu mmoja kwenda kwa mwingine, pale mtu mwenye maambukizi anapokohoa na chembechembe za maambukizi kusambaa kwa wengine kupitia hewa, kugusana au kushika vitu ambavyo mtu mwenye maambukizi alivigusa.
Sokoni au kwenye maduka makubwa ni maeneo ambayo yana mkusanyiko wa watu wengi yanatajwa kuwa ni eneo hatari katika kipindi hiki cha  mlipuko.
Si rahisi kuepuka kusogeleana na watu kwa mita mbili ukiwa sokoni, ni muhimu watu kuzingatia hili wakati wa kwenda kufanya manunuzi.
Si sokoni tu, ndio eneo hatari, watu wengi bado wanashiriki kutumia mashine za kutolea ATM , usafiri wa umma, koki za kufungulia maji ambayo yako kwenye ndoo katika maeneo mbalimbali na hatari nyingine nyingi.
Lakini kuna namna ya kujikinga na hatari hizo kwa sasa kabla ya tatizo halijawa kubwa :
Chakula kilichoandaliwa tayari ni salama kiasi gani?
Hakuna ushahidi unaosema kuwa ugonjwa wa Covid-19 unaweza kuambukizwa kupitia chakula au wadudu wanaweza kufa kama chakula kikiwa kimepikwa.
Kuagiza chakula ukaletewa nyumbani kunaweza kukapunguza hatari ya maambukizi zaidi ya mtu mwenyewe kwenda kununua.
Hatari ya maambukizi inaweza kuwepo kwenye kile kilichofungashia chakula, na mtu aliyeleta mzigo.
</doc>
<doc docid='bbc_michezo-52393231' lang='swa' type='mono' source_url='https://www.bbc.co.uk/swahili/michezo-52393231' term='COVID'>
Virusi vya Corona: Jinsi wanamichezo Afrika wanavyoathiika kiuchumi
Ni miezi minne tu imepita tangu mlipuko wa COVID-19 kuanza lakini gonjwa hili limesambaratisha kabisa shughuli za michezo kote duniani huku matukio makubwa kimichezo yakisimamishwa, kuahirishwa au kufutwa kabisa.
Ni miezi minne tu imepita tangu mlipuko wa COVID-19 kuanza lakini gonjwa hili limesambaratisha kabisa shughuli za michezo kote duniani huku matukio makubwa kimichezo yakisimamishwa, kuahirishwa au kufutwa kabisa.
Kalenda ya mwaka 2020 ilikuwa imejaa mashindano makubwa ya michezo ikiwemo Olimpiki, Kombe la mataifa ya Afrika kwa wanawake, michuano ya soka ya mataifa ya ulaya, mashindano ya riadha barani Afrika, pamoja na michuano ya CHAN miongoni mwa mashindano mengine- lakini yote yameahirishwa au kufutwa.
Hali ya kukosekana kwa michezo inayoonyeshwa moja kwa moja kwenye televisheni kote duniani inamaanisha wachezaji, makocha, vilabu na mashirikisho yamebakia bila kipato na akiba zilizokuwepo kumalizika. Kote barani Afrika hali hiyo imeleta changamoto nyingi. Makala hii inaangazia jinsi hali hii imeathiri soka katika bara la Afrika.
''Soka ni maisha yetu- wakati soka inaposimama, maisha kwetu yanakuwa yamesimama pia", ndivyo anavyosema David Juma, nahodha wa timu ya Kakamega Boyz kwenye ligi kuu ya Kenya.
Ingawa soka ni mchezo unaopendwa zaidi na kuwa na wafuasi wengi mno barani Afrika, kuna mapato madogo sana kifedha yasioendana na hamasa hiyo kubwa, ikilinganishwa na ligi za barani ulaya na Marekani.
Kwa mujibu wa ligi kuu ya Kenya- mojawapo ya ligi kongwe zaidi katika Afrika mashariki- asilimia 50% ya wachezaji katika ligi hiyo wanapata kwa wastani mshahara wa dola 200 za Kimarekani. Kwa sababu hiyo, wachezaji wengi hutegemea pesa za ziada wanazopata baada ya mechi, posho za usafiri na malipo ya ziada wanayopata kutokana na ushindi a mataji.
Bila kuwepo na mechi zozote za kucheza, njia hizo za mapato ya ziada zinakuwa hazipo pia. Zaidi ni kwamba wafadhili wa ligi hiyo- SportsPesa wamejiondoa.
Wapo wachezaji wengine katika ligi hiyo ya Kenya wasiopata ujira wowote kutokana na kucheza, pesa zozote wanazopokea ni kutokana na kupata kazi katika kampuni inayomiliki klabu. Wakati huu wa janga la Korona, kampuni nyingi kama hizo haziendelei vizuri.
"Tuliambiwa mishahara yetu itapunguzwa kwa asilimia 50%- mwenyekiti wetu naye ni mfanyabiashara, na kutokana na corona biashara yake haifanyi vizuri,"Juma anazidi kuelezea.
"Kama mfanyabiashara, alijua hataweza kumudu kulipa mishahara kamili- kwa hivyo anachukua hatua hiyo badala ya kuwafukuza wachezaji bila malipo yoyote."
Mishahara ya wachezaji wa soka nchini Cameroon inafanana na nchini Kenya, lakini kunao mwongozo wa kuwalinda wachezaji unaoweka kiwango cha chini kabisa kuwa dola 200 kwa mwezi.
Klabu ya Coton Sport ndio klabu inayofadhiliwa na serikali kwenye ligi kuu ya Cameroon. Mchezaji wao Thomas Bawak anakiri mambo si mazuri kipindi hiki kwa sababu sawa na Kenya, ada za kiingilio zinazolipwa na mashabiki katika siku za mechi ni sehemu kubwa ya mapato ya klabu.
"Kunao mshahara uliowekwa lakini kufikia mwezi ujao sidhani kiasi cha mshahara kitakuwa kama sasa hivi," anasema.
Mbali na riziki kupungua, wachezaji pia wanakabiliwa na msongo wa mawazo unaosababishwa na mambo haya mawili -matatizo ya kifedha na wasi wasi kuhusu janga la corona.
Thomas anasema hali hii imewafanya wachezaji kujisikia "wamedhoofika kisaikolojia". Wengi wana wasi wasi kuhusu watawezaje kutunza familia zao.
Ni hali anayoielewa vyema Bolaji Simeon kutoka Nigeria, anayechezea klabu ya Horoya FC ya nchini Guinea, ambao wako kwenye nusu fainali zilizoahirishwa za Kombe la Shirikisho Afrika.
"Mbali na mke wangu na watoto, nawatunza kaka zangu ambao wako shuleni, mama mzazi na pia dada zangu,"anasema.
"Kwa kweli nina wasi wasi mkubwa wakati huu hakuna mechi, hatupati posho zozote."
Hata vilabu nchini Afrika Kusini na kaskazini mwa Afrika, ambavyo kawaida huwalipa wachezaji mishahara ya juu ikilinganishwa na maeneo mengine barani humo, pia havijaepuka athari za COVID-19.
Nchini Misri, vilabu vikubwa kama El Gouna, Arab Contractors na Pyramids vimetangaza vitapunguza mishahara ya wachezaji wao huku klabu ya Smouha pia ikitangaza itapunguza mshahara wa kocha kwa asilimia 50%.
Wizara ya michezo nchini Misri, hata hivyo, imesisitiza kuwa vilabu vya hadhi ya juu zaidi vinahitaji kusaidia vilabu vingine vya ngazi za nchini ambavyo vimekumbwa na matatizo makubwa kifedha. Miongoni mwa vilabu hivyo vya hadhi ya juu ni Al Ahly, iliyoshinda mataji mengi zaidi barani Afrika.
Lakini Al Ahly wenyewe wanajiandaa kupunguza mishahara ya wachezaji kutokana na ukosefu wa mechi. Wanaendelea kupata hasara kifedha, licha ya kuwa miongoni mwa timu nne zilizofikia hatua ya nusu fainali ya ligi ya klabu bingwa Afrika iliyoahirishwa.
Sio ligi ya klabu bingwa Afrika pekee iliyoahirishwa, mashindano mengine ya CAF pia yamejikuta katika hali hiyo. Michuano ya Kombe la mataifa ya Afrika kwa wanawake imeahirishwa, sawa na mashindano ya Afrika kwa wasichana wasiozidi miaka 17, na Kombe la dunia kwa wachezaji wasiozidi umri wa miaka 20.
Soka la wanawake pia limepata pigo, labda hata zaidi kuliko wengine.
Wanasoka wa kike barani Afrika hupata mshahara wa wastani wa dola 100 kwa mwezi, au chini ya kiasi. Kutokana na hali hiyo wengi wanajiandikisha kupata elimu ya juu au kutafuta kazi nyingine ili kumudu gharama za miasha.
Lakini pia kwenye ligi mashuhuru duniani, wachezaji wa Kiafrika hawajapona mkasi wa kupunguza mishahara.
Hata kwenye ligi kuu ya England, vilabu vimewaomba wachezaji kukubali kupunguza mishahara au kucheleweshwa malipo.
Hata hivyo, zipo hatua madhubuti zilizochukuliwa na nchi, mashirikisho, vilabu na wahisani katika jaribio la kupunguza athari za kifedha kwa wachezaji zilizoletwa na janga la corona.
Shirikisho la soka duniani Fifa limetangaza mfuko wa dharura ili kutoa fedha kwa mataifa wanachama kushughulikia matatizo ya kifedha ya sasa hivi".
Mashirikisho kadhaa ya soka barani Afrika tayari yametumia fedha hizo kutoka Fifa pamoja na hazina zao wenyewe kusaidia vilabu.
Chama cha Soka nchini Sierra Leonne, kwa mfano, kimetoa kiasi cha dola 67,500 kwa ligi kuu, ligi ya daraja la kwanza na ligi ya daraja la pili nchini humo kama njia ya kuonyesha mshikamano wakati huu wa janga la corona. Kiasi cha dola 42,000 kitakwenda kwa timu za ligi kuu, ilhali dola 25,500 zitakwenda kwa vilabu vya madaraja ya chini.
Katika hatua nyingine sawa na hiyo, chama cha soka nchini Misri kimeamua kuanzisha mpango wa kukusanya fedha kwa ajili ya kuwasaidia wachezaji wa ligi za daraja la tatu na nne.
Na Afrika Kusini imetenga kiasi cha dola milioni nane kuanzisha mfuko wa kuwasaidia wanamichezo na wasanii.
Hatua zingine zilizochukuliwa kote barani Afrika ni pamoja na Liberia kuidhinisha kiasi cha dola 4,200 kutolewa kwa vilabu kwenye ligi za wanaume na wanawake; wachezaji nchini Algeria kutoa sehemu ya mishahara yao kuchangia mfuko wa kupambana na corona; na shirikisho la soka nchini Uganda kutoa tani 12.5 za mpunga kwa wachezaji, maafisa na mashabiki.
Wahisani pia wamechukua nafasi yao: Mark Twinamatsiko, kocha wa klabu ya ligi ya daraja la tatu Kitara FC ameahidi kutoa nusu ya mshahara wake kwa wachezaji wake, huku mmiliki wa klabu ya Wazito FC katika ligi kuu ya Kenya Ricardo Badoer, akisema wachezaji wake na wahudumu wataendelea kupokea mishahara kamili.
Badoer anasema mwenyewe alishawahi kuishi maisha bila ajira na hataki waajiriwa wake wapitie madhila aliyopitia.
Hata hivyo idadi kubwa ya vilabu na wachezaji wamezongwa na athari za COVID-19.
"Lazima timu zifikirie nje ya taratibu za kawaida za kila siku," anasema David Juma.
"Ni vipi tunaweza kutengeneza pesa zetu wenyewe kama timu? Hapa ndipo tunapotengeneza pesa zetu. Posho hizi zinapotoweka tunateseka sana."
Mateso hayo yanawakuta wengi kutokana na mikataba kukatishwa, na pia mapato ya vilabu kupungua. Ingawa afya na usalama wa wachezaji ni muhimu zaidi, bila mipango mbadala, ukosefu wa fedha miongoni mwa wanasoka barani Afrika utaendelea kuwepo hadi pale viwanja vitaacha kukaa kimya bila mashabiki kutokana na janga la corona.
</doc>
<doc docid='bbc_habari-51996632' lang='swa' type='mono' source_url='https://www.bbc.co.uk/swahili/habari-51996632' term='COVID'>
Coronavirus: Watakaopotosha wa jamii kuhusu corona kuwajibishwa Tanzania
Rais wa Tanzania Dkt John Pombe Magufuli amekemea tabia ya watu kufanya mzaha na kutisha wengine kupitia mitandao ya kijamii juu ya ugonjwa wa homa ya mapafu inayosababishwa na virusi vya Corona (Covid-19).
Rais wa Tanzania Dkt John Pombe Magufuli amekemea tabia ya watu kufanya mzaha na kutisha wengine kupitia mitandao ya kijamii juu ya ugonjwa wa homa ya mapafu inayosababishwa na virusi vya Corona (Covid-19).
Badala yake Rais Magufuli amewataka Watanzania kuchukua tahadhari na kuzingatia mbinu zinazozuia kusambaa kwa ugonjwa huo.
"Watu tusitishane, tunatishana mno. Niwaombe ndugu Wakristo na Watanzania kwa ujumla wa Madhehebu yote, huu ndio wakati mzuri sana wa kumtegemea Mungu kuliko wakati wote, tuendelee kuchapa kazi, tuendelee kuujenga uchumi wetu, hatuwezi kusalimu amri kwa ugonjwa huu wa Corona na kushindwa kumtegemea Mungu na tukashindwa kuendeleza uchumi wetu" amesema Rais Magufuli.
Rais Magufuli amesema hayo leo Jumapili alipohudhuria Ibada ya Jumapili katika Kanisa la Mtakatifu Paulo wa Msalaba, Jimbo Kuu Katoliki la Dodoma.
Kauli hiyo ya Rais Magufuli imekuja siku moja baada ya Waziri Mkuu Kassim Majaliwa kuagiza kwamba wapotoshaji kuhusu Corona na wafanyabiashara wanaopandisha bei kiholela kwa bidhaa  za kudhibiti maambukizi ya ugonjwa wa corona wachukuliwe hatua kali.
Tangu kuibuka kwa ugonjwa wa homa ya mapafu, Corona, mitandao ya kijamii na vyanzo vingine ya habari vimekuwa vikijaa na taarifa mbalimbali zikiwemo zinazokinzana na zile za wataalamu wa afya.
Sanjari na hilo, katika baadhi ya maduka yanayouza bidhaa kama barakoa na vitakasha mikono (sanitizer) bei ya bidhaa hizo imeonekana kupanda maradufu, ikilinganishwa na ile iliyokuwepo awali kabla ya kuibuka kwa ugonjwa wa Corona.
Kufuatia hayo, Waziri Mkuu Majaliwa ameagiza Mamlaka ya Mawasiliano nchini Tanzania (TCRA) na wakuu wa mikoa kufuatilia hali hizi na kuwawajibisha wale wote watakaobainika kuhusika ama katika kupotosha jamii kuhusu Corona au kupandisha bidhaa zinazohusiana na Corona
Majaliwa ameyatoa maagizo hayo alipokuwa akizungumza nna Wakuu wa Mikoa yote nchini, Makatibu Tawala wa Mikoa na Waganga Wakuu wa Mikoa kwa njia video kutokea ofisini kwake Mlimwa, jijini Dodoma.
Nchi zingine barani Afrika kama vile Kenya na Afrika Kusini wamefanya upotoshaji wa taarifa za Corona kuwa kinyume na sheria na wanaothibitika kufanya hivyo huweza kushitakiwa.
Katika mazungumzo yake na viongozi Majaliwa ameelekeza pia kwamba wanaohusika na kutoa taarifa za ugonjwa wa Corona ni Wizara ya Afya, yeye mwenyewe Waziri Mkuu na itakapobidi Rais.
Amewataka pia wakuu wa mikoa kuongeza jitihada za kutoa elimu zaidi kuhusu ugonjwa wa Corona na kuwahimiza kubuni mbinu mbalimbali ambazo zitawezesha kufikisha taarifa kwa wananchi wengi zaidi iwezekanavyo.
"Nendeni kwenye maeneo ya mikusanyiko, vituo vya mabasi kutoa elimu kwa umma na kuwaondoa hofu. Upande wa maofisini, viwandani na kwenye mgodi kuwe na utaratibu wa kutoa elimu kwa wafanyakazi kila siku asubuhi watumie hata robo saa kabla ya kuanza kazi waelekezwe namna ya kujikinga," amesema Majaliwa.
Hadi hivi sasa, Tanzania imetangaza wagonjwa 12 waliothibitika kuambukizwa ugonjwa wa Corona. Mamlaka zimesema wagonjwa wote hawa wapo chini ya usimamizi wa karibu na uangalizi wa wote wanaoaminika kuwa wamekutana nao kwa namna moja au nyingine.
Kudhibiti mlipuko wa ugonjwa huo nchini, mamlaka zimechukua hatua mbali mbali ikiwa ni pamoja na kufunga shule, vyuo na vyuo vikuu, kupiga marufuku mikusanyiko mikubwa ya umma na kuhimiza watu kuzingatia kanuni za usafi, hasa kunawa mikono kwa maji yanayotiririka na sabuni.
Hata kama maambuki nchini Tanzania hayajafikia kiwango cha juu kama kilichoshuhudiwa katika nchi zingine barani Ulaya na Asia, athari za kiuchumi za ugonjwa huo zimeanza kuonekana nchini Tanzania, hasa upande wa visiwa vya Zanzibar.
Mwishoni mwa wiki hii, Waziri wa Utalii Visiwani Zanzibar Mahmoud Thabit alisema kwamba takribani asilimia 95 ya hoteli zote za kitalii visiwani humo zimefungwa na kwamba asilimia tano iliyosalia, zinatarajiwa kufungwa kufikia mwishoni mwa wiki ijayo.
Hali hiyo inatarajiwa kuathiri uchumi wa Zanzibar kwa kiasi kikubwa kutokana na utegemezi wa visiwa hivyo katika sekta ya utalii kuingiza fedha za kigeni na kuchangia katika bajeti kuu.
Kwa mujibu wa baadhi ya takwimu, zaidi ya asilimia 60 ya fedha za kigeni na bajeti kuu ya Zanzibar inategemea sekta ya utalii.
</doc>
<doc docid='bbc_habari-52064991' lang='swa' type='mono' source_url='https://www.bbc.co.uk/swahili/habari-52064991' term='COVID'>
Coronavirus: Wanasiasa waliojitosa kupambana na corona kwa njia ya nyimbo
Tangu mlipuko wa coronavirus ulipoanza  juhudi mbali mbali za kuzuwia kusambaa kwa  virusi hivyo  zimekua zikifanyika, lakini baadhi ya wanasiasa hawa wamejitosa kutumia usanii kuwaelemisha raia juu ya kuepuka virusi.
Tangu mlipuko wa coronavirus ulipoanza  juhudi mbali mbali za kuzuwia kusambaa kwa  virusi hivyo  zimekua zikifanyika, lakini baadhi ya wanasiasa hawa wamejitosa kutumia usanii kuwaelemisha raia juu ya kuepuka virusi.
Rais wa Liberia  na mchezaji kandanda maarufu wa zamani George Weah, tayari ametoa wimbo wake wake wa Corona  aliourekodi  katika studio yake mwenyewe binafsi iliyopo nyuma ya kanisa, katika mji mkuu Monrovia, kulingana na shirika la habari la Ufaransa RFI.
Alianza kuiandaa single yake ya  coronavirus hata imewafiki imewafikia Waliberia, amenukuliwa msemaji wake Solo Kelgbeh akisema katika gazeti la the Guardian.
Kwa sasa kuna visa vitatu vilivyothibitishwa vya  Covid-19 nchini humo.
Haipatikani tena
Katika wimbo wake Bwana Weah anaongea zaidi kuliko kuimba,  ambapo  mistari ya maneno yake imejaa  taarifa kamili za elimu kuhusu jinsi ya kudhibiti kusambaa kwa virusi vya corona na dalili zake.
Katika wimbo wake alishauri kwamba jambo kuu  muhimu unaloweza kufanya kujilinda mwenyewe ni kunawa mikono.
Halafu anaimba  nusu ya kibwagizo : "Covid-19 inaweza kusababisha matatizo makubwa ya mfumo wa kupumua."
Kibwagizo cha wimbo huo kinaimbwa na waimbaji wa nyimbo za dini wanaoimba: "Lazima tuamke, njooni tuamke pamoja tupambane na corona ."
Katika wimbo wake Sanitize mwanamuziki nyota wa muziki wa kufokafoka (pop) na Mbunge  wa Uganda Bobi Wine  pia ametoa wimbo akiwatahadharisha Waganda  na Waafrika juu ya janga la Corona barani Afrika.
Wine, ambaye jina lake halisi ni  Robert Kyagulanyi, ameshirikiana na msanii mwenzake  Nubian Li  kutoa wimbo huo Jumatano ulioimbwa kwa mtindo wa rhumba akielezea umuhimu wa usafi binafsi.
" Habari mbaya ni kwamba kila mmoja anaweza kuwa muathiriwa," Wine ameimba. "Lakini habari njema ni kwamba kila mtu anaweza kuwa suluhu."
Wawili hao wametumia wimbo wao kuwahamasisha watu kunawa mikono mara kwa mara, watu kuacha kukaribiana na kuchunguza dalili za virusi kama vile homa na kikohozi.
Mwanamuziki nyota wa muziki wa kufokafoka (pop) na Mbunge  wa Uganda Bobi Wine  pia ametoa wimbo akiwatahadharisha  Waganda juu ya janga la Corona.
Katika wimbo wake mbunge huyo  amewataka Waganda kufuata ushauri wa kudhibiti maambukizi huku akiwataka watumie vitakasa mikozo ( hand sanitizer) .
Bobi waine ametoa wimbo wake huku Uganda ikiripoti visa vinne zaidi vya coronavirus, na hivyo kuifanya  nchi hiyo kuwa na idadi ya watu 18 wenye visa vya coronavirus.
Rais Yoweri Museveni  amesema kuwa visa vipya vinakuja baada ya watu  197  wengi wao wakiwa ni wale waliotoka Dubai na Muungano wa kiarabu kupimwa  Alhamisi.
Wengi wa watu hao ambao wana maambukizi  nchini Uganda wana historia ya  kusafiri Dubai na Milki za kiarabu.
Wakati huo huo biashara katika mji mkuu Kampala na vituo vya kote nchini umefutwa baada ya kuanzishwa kwa marufuku ya wiki mbili iliyoanzishwa Jumatano.
Kunahofu kuwa,   kudolola kwa uchumi  wakati huu kutaathiri pakubwa watu wenye pato la chini ambao bado hawajapata usaidizi wowote kutoka kwa serikali.
Pia kumekua na shutuma ya matumizi  nguvu kupita kiasi ya polisi na wanajeshi ambao walionekana wakiwapiga watu kwenye mitaa.
</doc>
<doc docid='bbc_habari-52225785' lang='swa' type='mono' source_url='https://www.bbc.co.uk/swahili/habari-52225785' term='COVID'>
Virusi vya corona: Wanasayansi waelezea chanzo cha virusi hivyo
Mlipuko wa virusi vya corona  ambao umewawacha  zaidi ya watu milioni moja wakiwa wameambukizwa na wengine 60,000 wakiwa wamefariki umebadilisha ulimwengu ulivyokuwa.
Mlipuko wa virusi vya corona  ambao umewawacha  zaidi ya watu milioni moja wakiwa wameambukizwa na wengine 60,000 wakiwa wamefariki umebadilisha ulimwengu ulivyokuwa.
Na pengine kwasababu ya  athari yake kubwa umezua msururu wa nadharia zilizozuka punde baada ya visa vya kwanza kutangazwa nchini China mapema mwezi Januari.
Wengi wao wanaangazia nadharia mbili: Ya kwanza ni kwamba virusi hivyo vya corona vilitengenezwa katika maabara moja ya China na kusambazwa kama silaha ya kibaiolojia dhidi ya mataifa yenye uwezo mkubwa.
Na sababu ya pili ni kwamba kirusi hicho kilifanikiwa kutoroka kutokana na uzembe wa watafiti wa China  na hivyobasi kuanza kusambaa kote duniani.
Wale wanaowatetea wanasema kwamba kuna virusi vinavyotengezwa na chemikali kwa lengo la kufanyiwa utafiti wa kisayansi  na kwamba hapo kale  vimekuwa vikivuja katika maabara zinazodaiwa kuwa na usalama wa hali ya juu.
Pia mjini Wuhan , ambao ndio chanzo cha mlipuko wa virusi hivyo kuna taasisi inashughulikia maambukizi ya virusi ambayo inaweza kudhibiti virusi kadhaa vinavyoweza kusababisha maafa na ipo karibu na soko ambalo virusi hivyo vinadaiwa kuanzia.
Watafiti walifanikiwa kubaini kwamba SARS-CoV-2  jina la kirusi kinachosababisha virusi vya corona hakikutengezwa na mwanadamu na badala yake kilitokana na asilia.
''Tulifanikiwa kubaini  jeni za virusi hivyo vipya kamba havikutengezwa katika maabara  na badala yake ni bidhaa ya asilia'', Dkt Robert E Garry, profesa katika chuo kikuu cha Tulane  nchini marekani na mojawapo ya kundi la utafiti huo.
''Nadharia hii inafutilia mbali uvumi kwamba virusi vya corona ni silaha ya kibaiolojia iliotengezwa na mwanadamu'', aliongeza.
''Tuliweza kubaini kwamba haiwezekani kwa mtu yeyote kutengeneza virusi hivi katika maabara'', aliongezea.Na ili kufikia uamuzi huo walilazimika kuangazia jeni za virusi hivyo na kulinganisha na virusi  vilivyopo katika maabara ya kukabiliana na virusi.
Wakati wa kuanza kwa mlipuko huo kulikuwa na hali ya switofahamu .
Haikubainika kwa haraka ni nini kilichokuwa kinasababisha ugonjwa wa mapafu uliokuwa hatari miongoni mwa makumi ya wagonjwa nchini China.
Baadaye hilo likabainika kwamba kilikuwa kirusi kipya cha SARS-CoV-2. Lakini je kilikuwa kinatoka wapi?.
Kama ilivyoelezwa na kundi hilo la utafiti , lililoongozwa na mtaalamu wa mgonjwa ya maambukizi Kristian Andersen na wataalam  kutoka mataifa tofauti,
Lengo lao kutoka mwanzo lilikuwa kufutilia mbali uvumi uliokuwa ukienea kwamba mlipuko huo ulianzishwa na mwanadamu.
Kirusi cha karibu na kile cha Covid 19  kinatokana na popo .. Ukweli ni kwamba virusi vya popo ni asilimia 96  sawa na vile vya SARS-Cov-2.
''Sio rahisi kukamilisha tofauti iliopo katika maabara'' , aliongezea mwanasayansi huyo.
Baada ya uchunguzi uliofanywa na watafiti , kundi hilo liliafikika uamuzi kwamba kirusi hicho kipya kilikuwa na chanzo asilia kulingana na matokeo ya utafiti huo yaliochapiswa chini ya kichwa kikuu ''An Aproach to the Origin of SARS CoV-2''  katika jarida la tiba asilia la mwezi Machi.
''Tulilinganisha virusi vyote vikiwemo vile ambavyo vilikuwa vinaweza kupatikana kutoka kwa pangolin na popo na hesabu za tarakilishi zilibaini kwamba kirusi kilichokuwa na uwezo wa kuambukiza na kufanya madhara makubwa hakiwezi kuwa kiliundwa katika maabara'', alielezea.
Kwa mtaalamu huyo na kundi lake , mbali na kufutilia mbali uvumi uliokuwa ukisambaa kuhusu chanzo na lengo la virusi hivyo , matokeo ya ripoti hiyo pia ilikuwa kuonyesha jinsi virusi hivyo hukua.
''Sasa tumegundua kwamba kuna njia mpya kutengeneza virusi vya corona vinavyoweza kuambukiza wanadamu ambavyo ni mchanganyiki wa virusi viwili asilia'', alisema Garry.
"Tayari tunajua kwamba  virusi vya SARS-CoV na MERS - ni virusi vingine vinavyosababisha matatizo ya mtu kuweza kupumua  - na huambukizwa kutoka kwa wanyama hadi kwa wanadamu bila mabadiliko.
''Pia tunajua kuwa virusi vya coronavirus katika wanyama vinaweza kusababisha janga '', kama ilivyo sasa , alielezea.
Na alihitimisha: "Kuonyesha tabia ya virusi vya corona katika wanyama kama vile popo ni kipaumbele."
</doc>
<doc docid='bbc_habari-51971042' lang='swa' type='mono' source_url='https://www.bbc.co.uk/swahili/habari-51971042' term='COVID'>
Coronavirus: Jimbo la California lawaamuru watu kubakii nyumbani kudhibiti maaambukizi
Jimbo la California limewaamuru wakazi wake "kukaa nyumbani" huku likijaribu kudhibiti maambukizi ya coronavirus katika jimbo hilo maarufu zaidi nchini Marekani.
Jimbo la California limewaamuru wakazi wake "kukaa nyumbani" huku likijaribu kudhibiti maambukizi ya coronavirus katika jimbo hilo maarufu zaidi nchini Marekani.
Gavana Gavin Newsom aliwaambia wakazi wa California kuwa watatakiwa kuondoka majumbani mwao tu wakati ni muhimu wakati wa mlipuko wa virusi vya corona.
Awali alikadiria kuwa zaidi ya watu milioni 40  katika jimbo lake wanaweza kupata maambukizi ya virusi vya Covid-19 katika miezi miwili ijayo.
Virusi vya corona tayari vimewaua watu 205 nchini Marekani huku watu 14,000 wakipata maambukizi.
Kwa ujumla wagonjwa karibu 250,000 kote duniani wamepatikana na virusi hivyo vinavyosabisha ugonjwa kupumua na takriban 9,900 wamekufa.
Amri ya California inamaanisha nini
Gavana Newsom alisema siku ya Alhamis jioni: "Wakati huu tunahitaji kuchukua maamuzi magumu.Tunahitaji kutambua hali halisi."
Amri yake itawaruhusu wakazi kuongoka majumbani mwao kununua mahitaji ya nyumbani au dawa, au pale wanapotembeza mbwa au wanapofanya mazoezi ya mwili, lakini itawataka kuacha mikusanyika ya watu.
Itawalazimisha biashara ambazo zinaonekana si za lazima kufungwa, huku ikiwarusu wengine wanaofanya biashara za vyakula na mahitaji na bidhaa nyingine muhimu za nyumbani, maduka ya dawa, benki na vituo vya mafuta ya petroli kuendelea kufunguliwa.
Takriban nusu ya wakazi wa jimbo hilo  wamekwishaanza kutekeleza hatua hizo kali, mkiwemo Jiji la San Francisco.
Gavana Newsom  ambake anatoka chama cha Democratic vamesema kuwa sehemu za jimbo hilo zimeshuhudia kuongezeka kwa viwango vya maambuzi ya coronavirus mara dufu kwa kila baada ya siku nne.
Alielezea ubashiir wake  katika barua kwa rais  Donald Trump siku ya Jumatano, akitoa wito wa msaada wa haraka kutoka kwa Serikali ya kuu.
"Tunatazamia takriban asilimia 56 ya watu- milioni  25.5  wataathiriwa na virusi vya cporona katika kipindi cha wiki nane zijazo ," Gavana Newsom aliandika.
Hadi sasa California imerekodi visa vilivyo chini kidogo ya 1,000 vya virusi vya corona na vifo 19, kwa mujibu wa gazeti la Los Angeles Times.
Maeneo mengine yenye ''idadi kubwa'' ya coronavirus ni yapi?
Kando na  Jiji la New York  na Washington, California ni miongoni mwa majimbo yaliyozongwa na janga la coronavirus.
Alhamisi pekee, rekodi ya maambukizi ya Covid-19 katika Jiji la New York ilionyesha kuongezeka mara dufu na kufikia hadi watu 3,954 - ikiwa ni kubwa kuliko watu idadi ya wagonjwa wa  coronavirus katika nchi nzima ya Uingereza.
Meya  Bill de Blasio aliiambia CNN  kuwa jimbo hilo maarufu nchini Marekani litakosa  vifaa vya kimatibabu katika kipindi cha wiki tatu ikiwa ''mlipuko'' wa maambukizi utaendeela kwa kiwango cha aina hiyo.
Aliitaka serikali ya shirikisho kuisaidi New York  kupata vifaa vya kusaidia kupumua 15,000, barakoa za upasuaji  milioni 50 , na magauni ya  45 million,  na vifaa vya madaktari vya kujikinga.
Meya alisema kuwa virusi vimewaua watu 26 katika jiji hilo..
Wakati huo huo wizara ya mambo ya nje ya Marekani Alhamisi iliwataka Wamarekani kuacha safari za nje ya nchi.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins (Baltimore, Marekani), maafisa wa eneo
Mara ya mwisho kufanyiwa mabadiliko 21 Machi 2020, 19:00 GMT +1.
</doc>
<doc docid='bbc_habari-51965751' lang='swa' type='mono' source_url='https://www.bbc.co.uk/swahili/habari-51965751' term='COVID'>
Coronavirus: Jinsi wahalifu wa mtandaoni wanavyoongeza hofu katika jamii
Wataalamu wa masuala ya usalama wamesema kuwa, mlipuko wa virusi vya corona umefanya wahalifu wa mtandaoni kutumia mwanya huu kutapeli watu pia.
Wataalamu wa masuala ya usalama wamesema kuwa, mlipuko wa virusi vya corona umefanya wahalifu wa mtandaoni kutumia mwanya huu kutapeli watu pia.
Wahalifu wa mtandaoni wanawalenga watu binafsi pamoja na sekta mbalimbali kama usafiri, utalii,afya ,elimu, bima na shughuli nyingine.
Barua pepe za ulaghai ambazo zinaandikwa kwa lugha ya kiingereza, kifaransa, kiitaliano, kijapani na kituruki zimebanika.
BBC imefuatilia barua hizo.
1. Kuna barua ambazo zinaelekeza wapi watu wanaweza kupata tiba ya corona
Watafiti katika makosa ya kihalifu wamethibitisha kuwa walligundua barua pepe ambayo hawakuielewa kutoka kwa wateja mwezi Februari.
Ujumbe ukiwa umetoka kwa daktari anayedai kuwa kuna chanjo ambayo imebainika iliyotengenezwa na serikali ya China na Uingereza.
Inawataka watu kufungua nyaraka hiyo ambayo ina maelezo kuhusu chanjo.
Barua pepe zipatazo 200,000 zimetumwa kwa wakati mmoja kwa watu tofauti.
"Tumeona mawasiliano mengi kwa siku kadhaa ambazo zinafanya kampeni kuhusu corona ambayo haieleweki, wengi wakiwa wanawaogopesha watu ili kuwashawishi wafungue nyaraka hiyo." alisema Sherrod DeGrippo kutoka katika kampuni ambayo inafanya utafiti wa vitisho hivyo vya mtandao.
Utafiti unasema kuwa utapeli huo unafanyika kila siku.
Ukweli ni kwamba kampeni hizi za uhalifu mtandaoni zinapata mapokeo yaliyogawanyika.
Cha muhimu tu ni kwamba watu wasifungue nyaraka hizo ambazo zinazunguka mitandaoni kuwatapeli.
2. Kodi kwa ajili ya Covid-19
Watafiti wa makosa ya kimtandao wamewakamata baadhi ndani ya wiki kadhaa.
Lakini kwa mfano asubuhi tu ya leo, zaidi ya walaghai wa mtandaoni 200 wameonekana kwa muda mfupi tu.
Kama mtu akibonyeza kitufe cha nyaraka cha yeye kupata ufadhili kutoka katika serikali ya uongo na huku wakihamasisha watu kutoa kodi na kupokea taarifa za kodi.
Jambo la muhimu ni kutojibu barua pepe hizo, kwa kuwa hao ni wezi.
3.  Hatua ndogo za kukabiliana na corona
Kuna wahalifu wa mtandaoni wanadai kuwa wanawakilisha shirika la afya duniani (WHO) na kueleza namna gani wanaweza kukabiliana na mlipuko wa ugonjwa huo.
"Ukichukua hatua hii utapona,"hayo ndio madai yao.
Lakini watafiti wanasema kuwa ushauri amabao wanautoa huwa hauna msaada wowote zaidi ya kuathiri komputa yako kwa kuweka programu ijulikanayo kama
'AgentTesla Keylogger'.
Rekodi hiyo inawasaidia waweze kufuatilia waathirika wao katika mtandao.
Kuzuia uhalifu huu ambao unadai unatoka WHO,  wakati ni feki.
Ni vyema watu kutembelea tovuti rasmi ya WHO au kurasa zao za mitandao.
4. Virusi vinavyoambukizwa kwa njia ya hewa
Wahalifu wngine wa mitandaoni wanadai kuwa Covid-19 ni magonjwa yanayoambukizwa kwa njia ya hewa na hivyo kufanya maambukizi kusambaa zaidi katika jumuiya .
Barua hiyo imeandikwa kama vile imetoka katika kituo cha kukabiliana na magonjwa (CDC).
Wahalifu wa mtandao wanadaiwa kutumia njia hiyo hili kuwatisha watu.
Lakini njia nzuri ya kujilinda na barua pepe za namna hiyo ni kuhakiki.
5. Changia hapa ili kukabiliana na mapambano
Hakuna ukweli kuwa kituo cha kukabiliana na magonjwa kinatafuta michango.
Barua pepe feki ambazo zinawataka watu kuchangia ili chanjo iweze kutengenezwa ni utapeli tu.
Zaidi ya barua pepe 513 zimeeleza kuhusu virusi vya corona vinasababisha kushambuliwa kwa komputa na malware.
"Tunategemea kuwa tatizo linakuwa siku baada ya siku, wakati virusi kweli vikiendelea kusambaa lakini usalama wa mtandaoni unapaswa kuzingatiwa na kila mmoja.
</doc>
<doc docid='bbc_habari-52407838' lang='swa' type='mono' source_url='https://www.bbc.co.uk/swahili/habari-52407838' term='COVID'>
Virusi vya Corona: Trump akosolewa vikali kwa kupendekeza kemikali kutumika kama matibabu
Rais wa Marekani  Donald Trump amekosolewa na madaktari baada ya kupendekeza utafiti ufanyike kubaini ikiwa virusi vya corona vinaweza kutibiwa kwa kudunga binadamu sindano za  kemikali za kuua vimelea vya virusi na bakteria.
Rais wa Marekani  Donald Trump amekosolewa na madaktari baada ya kupendekeza utafiti ufanyike kubaini ikiwa virusi vya corona vinaweza kutibiwa kwa kudunga binadamu sindano za  kemikali za kuua vimelea vya virusi na bakteria.
Pia alionekana kupendekeza  wagonjwa watibiwe kwa mwanga wa kieletroniki -UV , wazo lililopingwa na daktari wakati wa hotuba yake.
Afisa wake mmoja pia awali alisema kuwa mwangaza wa jua na kemikali za kuua vimelea vinafahamika kuua maambukizi.
Kemikali za kuua vimelea ni sumu na yaweza kuhatarisha maisha ya binadamu endapo itachomwa kwa sindano.
Kemi kali hizo pia zinaweza kuwa hatari kwa matumizi ya nje tu hata kwenye ngozi, macho na mfumo wa kupumua.
Katika mkutano wa  kikosi kazi cha kukabiliana na virusi vya corona cha  Ikulu ya White House na wanahabari siku ya  Alhamisi, afisa aliwasilisha matokeo ya utafiti wa serikali ya Marekani ambayo yalionesha kuwa virusi vya corona vinaonekana kudhoofika hata vinapopigwa na mwangaza wa jua au joto.
Utafiti huo pia ulionyesha kuwa blichi inaweza kuua virusi katika mate na ute  wa mfumo wa kupumua  katika kipindi cha dakika tano, huku pombe ikiua kwa haraka zaidi.
William Bryan, ambaye ni kaimu mkuu wa Idara ya Sayansi wa usalama wa ndani na teknolojia katika wizara ya mambo ya ndani aliainisha katika mkutano na waandishi wa habari juu ya matokeo ya utafiti huo.
Huku akielezea kuwa utafiti huo unapaswa kuchukuliwa kwa tahadhari, Bwana Trump alipendekeza utafiti zaidi ufanyike kuhusiana na matumizi ya kemikali zakuua vimelea.
"Kwa hiyo, mfano tukipiga mwili na mionzi  ya kielekroniki -au ikiwa tukiupiga mwili na mwanga wa nguvu ," alisema rais, huku akigeuka kumtazama dokta Deborah Birx, mratibu wa White House wa shughuli za kupambana na virusi vya corona, " na ninadhani ulisema hilo hali kwamba bado halijachunguzwa lakini mtalifanya jaribio.
" Na halafu nikasema, je mfano uingize mwangaza ndani ya mwili,  ambao unaweza kuuingiza kupitia mwili au kwa njia fulani nyingine. Na ninadhani ulisema utapima hilo pia hilo. Inafurahisha ," aliendelea rais.
"Na halafu ninaona kemikali ya kuua vimelea ikiviua kwa dakika moja.Dakika moja. Na kuna njia tunaweza kufanya kitu kama hicho au kusafisha ?
"Kwa hiyo, itafurahisha kuangalia  hilo."
Huku akijinyooshea kidole kwenye kichwa chake, Bwana Trump aliendelea kusema: "Mimi sio daktari. Lakini  niko kama mtu ambaye anayeweza kukufanya ufikirie vizuri na kukuambia je unafahamu nini ."
Alimgeukia tena Dkt  Birx na kuuliza ikiwa alishawahi kusikia  lolote matumizi ya   "joto na mwangaza  " kutibu virusi vya corona.
" Si kama tiba," Dkt Birx alisema. "Nina maanisha, homa ni kitu kizuri, unapokua na joto mwilini inasaidia mwili wako kukabiliana na virusi. Lakini sijawahi kuona joto au mwanaza ."
"Ninadhani ni jambo zuri la kuangalia," alisema Bwana Trump.
Madaktari wameonya kuwa wazo la rais linaweza kusababisha matokeo mabaya.
Daktari bingwa wa maradhi ya mfumo wa kupumua  Dkt Vin Gupta ameiambia BBC kuwa "dhana hii ya kudunga au kuingiza aina yoyote ya kemikali ya usafi ndani ya mwili ni kutowajibika na ni ya hatari .
"Ni njia ya kawaida ambayo  watu huitumia wakati wanapotaka kujiua ."
Kashif Mahmood, daktari  katika eneo la  Charleston, West Virginia, alituma ujumbe wake wa twitter  akisema "Kama daktari wa dawa , ninaweza kupendekeza kudunga sindano ya kemikali za usafi ndani ya mapafu au mionzi ya UV ndani ya mwili kutibu     COVID-19.
"Usipate ushauri wa matibabu kutoka kwa Trump."
John Balmes, mtaalamu wa tiba ya mfumo wa kupumua katika Hospitali kuu ya    Zuckerberg San Francisco alionya kuwa hata moshi kutoka katika blichi unaweza kusababisha matatizo mabaya ya kiafya.
Aliliambia gazeti la Bloomberg News: "Kuvuta hewa ya kemikali ya chlorine inaweza kuwa ni jambo bay asana kwa mapafu. Njia ya hewa na mapafu havikutengenezwa kupokea kemikali za usafi  za kuua vimelea.
Awali Bwana trump aliipigia debe dawa ya malaria ya hydroxycloroquine, akisema inaweza kuwa tiba ya virusi vya corona, ingawa ameacha kuishabikia hivi karibuni.
Wiki hii utafiti kuhusu wagonjwa wa virusi vya corona uliofanywa na hospitali ya serikali ya Marekani inayoendeshwa na wanajeshi wa zamani ulibaini kuwa vifo miongoni mwa wale waliotibiwa na dawa ya hydroxychloroquine vilikua vingi kuliko waliotibiwa kwa uangalizi wa kawaida.
Akizungumzia juu ya kauli za rais Alhamisi, Joe Biden anayetazamiwa kukabiliana nae katika uchaguzi wa urais  mwezi Novemba, alituma ujumbe wa twitter : "Mwangaza wa UV ?Kudunga sindano za kemikali ya usafi? Hili ndio wazo, Bwana rais: vipimo zaidi.Sasa. Na vifaa vya kinga kwa ajili ya wataalamu wa matibabu."
Oh FFS please donât do this. I donât need the extra work. If you are sick call your doctor. Donât self medicate. https://t.co/uBXIasVXio
Mwisho wa ujumbe  wa Twitter wa @drjudymelinek
Ni wiki hii tu, Kituo cha Marekani cha udhibiti wa magonjwa  kiliwaonya Wamarekani wawe waangalifu  na bidhaa za usafi huku mauzo ya bidhaa hizo yakishamiri  kufuatia janga la corona.
"Simu zilizopigwa katika vituo vya sumu zimeongezeka  mwanzoni mwa mwezi Machi 2020 kutokana na  bidhaa za usafi na kemikali za kuua vimelea wa maambukizi''  imebaini  ripoti ya wiki ya vifo na magonjwa ya kituo hicho.
Taasisi ya viwango vya Vyakula na Dawa nchini Marekani imeonya dhidi ya kuingiza kemikali za kuua vimelea, ikielezea  mauzo ya tiba gushi ya maajabu ambayo  ina mchanganyiko wa blichi inayodaiwa kutibu kila kitu kuanzia  Usonji hadi Ukimwi na ugonjwa wa ini - hepatitis.
Wavuti wa shirika hilo unasema:  FDA imepokea ripoti za walaji ambao wameathirika kutokana na kutapika sana, kuhara, kushuka  sana kwa kiwango cha mapigo ya moyo kulikosababishwa na upungufu wa maji mwilini, na kuathirika vibaya kwa ini baada ya kunywa bidhaa hizi ."
</doc>
<doc docid='bbc_habari-52373306' lang='swa' type='mono' source_url='https://www.bbc.co.uk/swahili/habari-52373306' term='COVID'>
Virusi vya corona:Serikali Kenya yaapa kuwakamata watu 50 waliotoroka karantini
Rais wa Kenya Uhuru Kenyatta amesema kuwa watu wote 50 waliotoroka kutoka kwenye kituo cha karantini cha watu wanaoshukiwa kuwa na virusi vya corona mjini Nairobi watakamatwa tena na kurejeshwa tena kwenye vituo hivyo ili waendelee kujitenga kufuatia mlipuko wa Corona.
Rais wa Kenya Uhuru Kenyatta amesema kuwa watu wote 50 waliotoroka kutoka kwenye kituo cha karantini cha watu wanaoshukiwa kuwa na virusi vya corona mjini Nairobi watakamatwa tena na kurejeshwa tena kwenye vituo hivyo ili waendelee kujitenga kufuatia mlipuko wa Corona.
Akizungumza na kituo kimoja cha redio nchini Kenya, Bw. Kenyatta amesema: ''Tutawatafuta watu wote 50 waliotoroka kituo cha karantini na kuhakikisha wanajitenga kutokana na mlipuko wa Covid -19 wa virusi vya corona''.
Kauli hiyo ya rais wa Kenya inakuja baada  video ya watu wasiojulika kusambazwa kwenye mitandao ya kijamii nchini Kenya ikionyesha watu wakitoroka kituo cha karantini katika Chuo cha mafunzo ya tiba cha Kenya (KMTC).
''Msako wa kuwakamata watu 50 waliotoroka karantini unaendelea,Wakenya waheshimu hatua za kukabiliana na Covid-19.'', alisema rais Kenyatta.
Watu hao walioonekana wakikwea ukuta wa jengo la Chuo hicho na kudondoka kwenye barabara ya Mbagadhi na kisha kuondoka kwa mwendo wa kasi na kuchangamana na wapitanjia wengine na baadae kutoweka.
Kituo cha Karantini katika kilikua na jumla ya watu 200 waliotengwa baada ya kubainika kuwa walikutana na watu waliokuwa na virusi vya corona pamoja na wale waliokiuka amri za kutotoka nje  na kutosogeleana.
Inaaminiwa kuwa baadhi walitoroka Jumatatu usiku wakati mvua ilipokua inanyesha na waliosalia wakatoroka  wakati wa kifungua kinywa wakati ambao maafisa wa usalama wanakua na shughuli nyingi.
Baadhi ya Wakenya wanaunga mkono hatua ya watu hao kutoroka kwenye kituo cha karantini.
Mmoja wao ni Royn Kean ambaye kupitia mtandao wa Twitter anasema ''Ninawaunga mkono, unawezaje kunilazimisha kulipia karantini''.
Baadhi ya watu waliokaa katika maeneo ya karantini wamekua wakilalamika kupitia vyombo vya habari  juu ya  maisha katika vituo hivyo ambayo wanasema ni ghali kutokana na kwamba wamelazimishwa kujilipia gharama za malazi na chakula.
Wengine wanahofia kuwa kuwekwa katika vituo hivyo bila maambukizi ya corona kunawaweka katika hatari ya kuambukizwa na wenye virusi hivyo ambao wanalazimika kuishi nao katika karantini.
Baadhi wanasema kuwa wasi wasi wa kusubiri kwa muda mrefu kupimwa ili kujua matokeo yao ikiwa wana virusi au la ni jambo linalowaathiri kisaikolojia.
Hata hivyo picha za kituo cha karantini kilichotorokwa na watu 50 zinaonekana kama bweni la kawaida la shule ya sekondari , huku vitanda vyake vikiwa na vyandarua vilivyoning'inizwa vitandani.
Serikali ya Kenya imekua ikikosolewa na makundi mbali mbali kwa kuwaweka washukiwa wa maambukizi ya corona katika maeneo yanayofanana na mahabusu.
Baadhi ya vituo hivyo vya karantini vimetajwa kuwa na hali asipostahili mtu kuishi na kwamba vinawaweka watu waliomo katika hatari ya kupata maambukizi ya virusi vya corona.
Shirika lakimataifa la haki za binadamu Human Rights Watch linasema kuwa watu takriban sita wamekufa kutokana na ghasia za polisi katika kipindi cha siku 10 tangu serikali ilipotangaza sharia ya kutotoka nje kuanzia saa moja jioni nchini Kenya  tarehe 27 Machi,2020  ili kudhibiti kusambaa kwa  Covid-19, Human Rights Watch.
Kulingana na Shirika hilo, polisi bila sababu wamekua wakiwapiga risasi na kuwapiga watu masokoni au wanapokua wakirejea  nyumbani kutoka kazini, hata kabla ya kuanza kwa kipindi cha marufuku hiyo.
Human Rights Watch linasema polisi wamekua wakiingia kwa nguvu katika nyumba na maduka ya watu.
Kufuatia ukosoaji kutoka makundi mbalimbali juu ya ukatili uliofanywa na polisi katika nguvu katika kaunti ya Mombas, likiwemo shirika la Human Rights Watch, Rais Uhuru Kenyatta  aliomba msamaha wa jumla juu ya matumizi ya nguvu yaliyofanywa na polisi, lakini hakuwaagiza polisi kuacha unyanyasaji , linasema shirika hilo katika ripoti yake.
"Inatisha kwamba watu wanapoteza maisha yao kwa kile kinachosemekana kuwa wanalindwa na maambukizi ," amesema Otsieno Namwaya, mtafiti wa ngazi ya juu wa Human rights Watch barani Afrika  "Ukatili wa polisi sio tu unakiuka sharia ;bali pia hausaidii katika vita dhidi ya kuenea kwa virusi ."
Hatua za dharura zilizochukuliwa ni pamoja na kufungwa kwa baa zote  na wenye hoteli  kuruhusiwa tu kuuza chakula cha kwenda kula nyumbani.
Ibada za Kanisa na Sala za pamoja Misikitini zimesitishwa huku mazishi ya kiruhusiwa kuhudhuriwa na familia ya marehemu pekee.
Sherehe za harusi pia zimepigwa marufuku.
Masharti mengine ya kuzuia maambukizi Kenya
</doc>
<doc docid='bbc_habari-52467316' lang='swa' type='mono' source_url='https://www.bbc.co.uk/swahili/habari-52467316' term='COVID'>
Virusi vya Corona: Kwa nini ugonjwa huo ni hatari zaidi kwa wanaume zaidi ya wanawake
Kitu cha kushangaza kuhusu virusi vpya vya corona ni kwamba ni hatari zaidi kwa wanaume zaidi ya wanawake.
Kitu cha kushangaza kuhusu virusi vpya vya corona ni kwamba ni hatari zaidi kwa wanaume zaidi ya wanawake.
Kufikia tarehe 7 mwezi Aprili  takriban wanaume 2,232 walikuwa wamefariki  kutokana na virusi hivyo  mjini New York - Kitovu cha maambukizi nchini Marekani  ikilinganishwa na wanawake 1,309 kulingana na idara ya afya nchii humo.
Katika mahospitali  kulikuwa na wagonjwa wanaume 40,000 ikilinganishwa na wanawake 34,000.
Kiwango cha vifo vya Covid 19 miongoni mwa watu 100,000 mjini New York kilikuwa na wanaume 55 na chini ya wanawake 30.
Wanaume wengi wamekutwa na ugonjwa huo zaidi na wanaonekana kupatwa na maafa mabaya.
Mshirikishi wa Ikulu ya whitehouse kuhusu maswala ya Covid-19  Dkt Deborah Birx awali alizungumzia kuhusu suala hili linalotia wasiwasi  baada ya kuchunguza takwimu nchini Itali, ambapo picha za vyumba vya wagonjwa mahututi  zilionyesha wanaume wenye umri mkubwa wakipumua kwa usaidizi wa mashine.
Idadi ya vifo miongoni mwa wanaume inaonekana kuwa maradufu  katika kila umri wa wanawake.
''Hilo ni suala ambalo linafaa kutuamsha sote ili kuendelea kuwalinda wenzetu walio katika vyumba vya uuguzi'', alisema Birx  wakati alipokuwa akitoa habari kwa jopo la utawala wa Trump linalokabiliana na virusi vya corona.
Utafiti wa hivi karibuni uliofanywa nje ya China  ulibaini kwamba kiwango cha vifo miongoni mwa wanaume ni asilimia 2.8 ikilinganishwa na asilimia 1.7  ya wanawake.
Uchanganuzi mwengine wa China  ulibaini kwamba kati ya watu waliofariki na virusi hivyo asilimia 60 walikuwa wanaume.
Wakati Itali ilivyoripoti vifo vyake hivi majuzi , asilimia 72  ya wale waliofariki walikuwa wanaume . Utafiti mwengine uliiweka idadi hiyo kuwa zaidi  huku asilimia 80 wakiwa wanaume.
Wataalam wametoa sababu kadhaa ambazo zinaweza kuelezea tofauti hiyo kubwa, ikiwemo mfumo wa kinga kati ya wanaume na wanawake, tofauti ya homoni mwilini,  maisha,  na uwezekano wa wanaume kujiweka katika hatari nyingi.
Kwa mfano , wanaume wana uwezekano wa kuvuta sigara - huku asilimia 40 wakitumia bidhaa hiyo duniani ikilinganishwa  na asilimia 9 ya wanawake , kulingana na shirika la afya duniani - suala linalowaweka katika hatari kubwa ya kukutwa na magonjwa ya mapafu.
Wanaume pia hunywa pombe nyingi  na mara nyengine hukataa kwenda hospitali  wakati wanapokuwa katika hali mbaya ya kiafya.
Wakati huohuo wanawake wana uwezo mkubwa wa kukabiliana na maambukizi ya virusi ikilinganishwa na wanaume
"Kuna kitu kuhusu mfumo wa kinga ya wanawake ambacho ni zaidi," Dk Janine Clayton, mkurugenzi wa Ofisi ya Utafiti juu ya Afya ya Wanawake katika Taasisi za Afya za kitaifa, aliambia New York Times.
Wanawake pia wana nafasi nzuri ya kinga  kwa kumiliki kromosomu mbili za X , ambazo zinaweza kuchangia katika kuimarisha kinga miongoni mwao wanapokabiliana na maambukizi ya virusi .
"Baadhi ya sababu zizsizojulikana  kwanini Covid-19  huenda ni hatari zaidi miongoni mwa wanaume zaidi ya wanawake ni kwamba ugonjwa wa moyo hupatikana sana miongoni mwa wanaume wenye umri mkubwa  zaidi ya wanawake'', alisema Dkt Stephen Berger, mtaalam wa magonjwa ya maambukizi  na mwanzilishi mwenza wa shirika la Global Infectious Diseases and Epidemiology Network (GIDEON).
Tafiti pia zimebaini kwamba shinikizo la juu la damu na magonjwa ya ini  hupatikana sana miongoni mwa wanaume suala linalochangia vifo vya Covid-19.
Tatizo hilo limesababisha uzinduzi wa vipimo viwili  nchini Marekani.
Katika vipino hivyo , wanasayansi  wanawapatia wanaume walio na COVID-19 homoni za kike ili kuona iwapo zinaweza kuwasaidia kupona Covid-19.
</doc>
<doc docid='bbc_habari-52064359' lang='swa' type='mono' source_url='https://www.bbc.co.uk/swahili/habari-52064359' term='COVID'>
Coronavirus: Waziri Mkuu wa Uingereza Boris Johnson akutwa na coronavirus
Bwana Johnson amekutwa na coronavirus, baada ya kufanyiwa vipimo, imesema ofisi yake Downing Street.
Bwana Johnson amekutwa na coronavirus, baada ya kufanyiwa vipimo, imesema ofisi yake Downing Street.
"Nimekuwa na dalili ndogo za coronavirus, ambazo ni viwango vya juu vya joto la mwili na kikohozi ambacho  hakikomi ," Bwana Johnson amesema katika video aliyoituma kwenye ukurasa wake Twitter.
Waziri Mkuu huyo wa Uingereza amesema kuwa ataendelea kulingoza taifa kutoka nyumbani  baada ya kupatikana na Covid-19.
Bwana Johnson atajitenga binafsi - katika makao yake ya kikazi ya  Downing Street, baada ya kupimwa na kupatikana na virusi hivyo na muhudumu wa huduma za afya nchini  Uingereza katika ofisi yake al maarufu No 10.
Bado ataendelea kuwa mkuu wa shughuli za kukabiliana na mzozo wa coronavirus, kulinga na taarifa iliyotolewa na ofisi yake.
"Ninafanyakazi kutoka nyumbani na nimejitenga. Hilo ndio jambo sahihi la kufanya''.
"Ninaweza kuendelea, nashukuru teknolojia  kwamba ninaweza kuwasiliana na viongozi wakuu na kuongoza taifa dhidi ya virus.", amesema.
" Kwa hiyo nashukuru sana kwa kila mtu anayefanya kile ninachokifanya, kufanya kazi kutoka nyumbani ili kuzuwia maambukizi ya virusi kutoka nyumba moja hadi nyingine'', aliongeza.
" Hivyo ndivyo tutakavyoshinda."
Over the last 24 hours I have developed mild symptoms and tested positive for coronavirus.I am now self-isolating, but I will continue to lead the governmentâs response via video-conference as we fight this virus.Together we will beat this. #StayHomeSaveLives pic.twitter.com/9Te6aFP0Ri
Mwisho wa ujumbe  wa Twitter wa @BorisJohnson
Bwana  Johnson alipimwa katika makazi yake baada ya kushauriwa na Mshauri Mkuu wa tiba wa England, Profesa  Chris Whitty, imesema ofisi yake ya Downing Street.
Haijafahamika ikiwa Bwana Johnson ataendelea kuishi na mchumba wake Carrie Symonds,  ambaye ana ujauzito wa miezi kadhaa.
Wanawake wajawazito wanashauriwa kuwa makini sana kuzingatia kuwa mbali na watu wengine katika jamii, na kupunguza utangamano wa kijamii kwa hadi wiki 12.
Kuna visa zaidi ya  11,600 vilivyothibitishwa vya coronavirus nchini Uingereza , na watu 578 wamekwishauawa.
Hii inakuja baada ya Mwanamfalme Charles wa Wales kukutwa na  virus hivyo mapema wiki hii.
Mwanamfalme Charles, mwenye umri wa miaka  71,  anaonyesha dalili ndogo "lakini vinginevyo anaendelea kuwa na afya nzuri", alisema msemaji wake.
</doc>
<doc docid='bbc_habari-52165047' lang='swa' type='mono' source_url='https://www.bbc.co.uk/swahili/habari-52165047' term='COVID'>
Virusi vya corona: Je kuvua nguo zote unapoingia nyumbani na kusafisha vyakula ulivyonunua kunasaidia kukabiliana na virusi hivi?
Kuna kitu moja tu ambacho hakijapigwa marufuku hata katika nchi zenye masharti magumu katika kukabiliana na virusi vya corona: kununua chakula.
Kuna kitu moja tu ambacho hakijapigwa marufuku hata katika nchi zenye masharti magumu katika kukabiliana na virusi vya corona: kununua chakula.
Iwapo utakwenda kununua vyakula sokoni na kuzingatia umbali uliopendekezwa baina ya mtu mmoja hadi mwingine wa mita mbili.
Na kisha tuchukulie kwamba katika kipindi chote hicho usishike uso wako, wala kusiwe na hata mtu mmoja ambaye atapiga chafya karibu yako au kukohoa.
Ukifika nyumbani, ukaacha kila kitu ulichobeba mlangoni nje na moja kwa moja ukaenda kuosha mikono na sabuni kwa kutumia maji kwa angalau sekunde 20 kama inavyopendekezwa na wataalamu wa afya.
Lakini baada ya hapo, ukashika tena kila kitu ulichokuja nacho na kuelekea jikoni na kuanza kuvitoa kimoja baada ya kingine ili kuviweka sehemu stahiki.
Je bidhaa hizo, vyakula  na nguo zenyewe ulizovaa vina uwezo wa kusambaza virusi vya corona?
Taarifa nyingi katika mitandao ya kijamii zinapendekeza kwamba kila kitu kioshwe kwa kutumia sabuni hata matunda pamoja na kutoa viatu ulivyokuwa umevaa na nguo ulizokuwa nazo kuziweka moja kwa moja kwenye mashine ya kuosha nguo.
Mwanahabari wa BBC Mundo anaelezea kile ambacho ni kweli kuhusiana na hili.
Unaweza kufuatilia kwenye ramani ifuatayo kufahamu zaidi kuhusu hali ya maambukizi na vifo vilivyotokana na ugonjwa huo duniani
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
Kulingana na Shirika la Afya Duniani (WHO), kuna uwezekano wa kupata covid-19 kwa kuvuta chembe kidogo tu kutoka kwa aliyeathirika wakati anapokohoa au kupiga chafya.
Na pia chembechembe hizo zinaweza kufika kwenye vitu vilivyokaribu. Kwahiyo, WHO inasema kwamba watu wanaweza kupata virusi hivi kwa kushika sehemu zilizoathirika kisha wakashika nyuso zao kwa mikono hadi machoni, kwenye pua na mdomoni.
Hivyobasi, kulingana na maafisa wa afya Marekani na Umoja wa Ulaya, hakuna ushahidi wowote kwamba chakula au chochote kile kilichofungashwa kinaweza kuwa chanzo cha usambazaji wa virusi vipya vya corona.
Marga Hugas, Mwanasayansi mkuu katika Mamlaka ya Usalama wa Vyakula Ulaya mapema Machi alisema hakuna ushahidi wowote katika milipuko ya virusi vya nyuma sawia na vya corona kwamba vyakula vinaweza kuwa kisababishi cha maambukizi.
Hata hivyo, Kituo cha Udhibiti wa Magonjwa Marekani (CDC) katika mtandao wao Machi 28, kilisema kwamba "Inawezekana mtu akapata virusi vya covid-19 kwa kushika sehemu iliyopata virusi au kitu chenye virusi kisha akashika mdomo wake, pua au pengine macho ingawa hakiamini kwamba hii inaweza kuwa njia kuu ya kusambaza virusi vya corona."
Kwa mujibu wa shirika la Bloomfield, inategemea jinsi chakula kilivyofungashwa kabla ya kununuliwa.
Kulingana na utafiti uliochapishwa katikati ya Machi kwenye Jarida jipya la Utabibu Uingereza, Kirusi cha covid-19, kinaweza kuwa hai na kusambaa kwa hadi saa 24 kwenye makaratasi ya maboksi na hadi siku tatu katika mifuko ya plastiki au chuma kisichoingia kutu.
Vipi kwa vyakula ambavyo havijafungashwa kama vile matunda na mboga?
"Bidha ambazo ndio zimetoka shambani na hazijafungashwa ambazo huenda zimeshikwa na mtu mwengine kabla ya kukufikia, zioshe vizuri kwanza kwa maji yanayotiririka na uziache zikauke kwanza," limesema shirika la Bloomfield.
Baadhi wanaweza kufikiria kwamba kutumia sabuni ni hatua muhimu zaidi kiafya kwa matunda na mboga wakati huu wa virusi vya corona, lakini huo sio ukweli.
"Unaweza kula chembechembe za sabuni zilizoingia kwenye bidhaa za vyakula," limeonya shirika la FDA. Na hilo huenda likasababisha kichefuchefu, kutapiaka, na hata kuharisha.
Aidha shirika hilo katika taarifa yake ya hivi karibuni, limesisitiza hatua za kuosha, kutenganisha vyakula, kupika na kuacha vipoe kwanza."
Lakini kiuhalisia  hatua hizi huwa zinafanyika sio kwasababu ya janga la corona.
"Ingawa kuna uwezekano mdogo wa virusi kusambaa kupitia vyakula vilivyoathirika au bidhaa, hatua za kawaida za usafi, kama vile kuosha mikono na kanuni za usafi za kuzingatiwa wakati wa kutayarisha chakula, lazima zifuatwe," kwa mujibu wa Taasisi ya Serikali ya Ukadiriaji wa Athari za Majanga.
Pia taasisi hiyo imeongeza kwamba kwasababu virusi haviendani na kiwango cha juu cha joto, hatari ya maambukizi inaweza kupunguzwa zaidi kwa kupasha chakula moto."
Katika ulaji wa bidhaa za wanyama, Shirika la chakula la Umoja wa Mataifa (FAO) linatenganisha makundi.
"Nyama iliyotokana na wanyama na kupikwa vizuri bado ni salama," hilo limeandikwa upande wa taarifa za kwenye tovuti yao.
Hilo pia ni salama kwa vyakula vya baharini na samaki ambavyo vinafikiwa viwango vya afya vya kiamataifa.
Aidha shirika hilo limeweka bayana kwamba watu wasichinje, kuvalisha, kuuza, kutengeneza au kula protini ya wanyama ambayo chanzo chake ni mnyama wa mwituni au ngome waliokuwa wagonjwa au wale ambao wamekufa kwa ugonjwa usiojulikana.
Ingawa bado haijathibitishwa kwa asilimia 100, kila kitu kinaonekana kuonesha kwamba chanzo cha virusi vya corona ni mji wa China wa Wuhan ambao unauza nyama ya mwituni kwa kiasi kikubwa tu  masokoni, ikiwa ni pamoja na paka  na popo ambao ni washukiwa wakuu wa chanzo cha virusi vya corona.
"Magonjwa ya virusi vya corona yaliotangulia ya SARS na MERS, bado yanaweza kuhimili baridi na yanaweza kuambukiza hata katika nyuzi joto 20 hasi kwa kipindi cha hadi miaka miwili vikiwa katika mfumo wa kuganda kwenye barafu," kulingana na taarifa ya Taasisi ya Serikali ya Ukadiriaji wa Athari za Majanga..
Hata hivyo taarifa  hiyo imeendelea kwamba, hadi kufikia sasa hakuna ushahidi kwamba virusi vya of SARS-CoV-2 ya covid-19 vinaweza kusambaa kupitia ulaji wa chakula, ikiwemo kile kilichogandishwa."
Kuagiza kuletewa chakula nyumbani hatari ya kuambukiza inapungua na hasa iwapo atakaye kileta ataomba kukiacha mlangoni na pia namna kilivyofungashwa.
Kulingana na shirika la Bloomfield, hatari ya maambukizi kwa kutumia chombo aina ya kontena, inaweza kupunguzwa kwa "kumimina chakula hicho kwenye bakuli safi, kutupa vifaa vilivyotumiwa kufungashia kwenye dude la takataka na kuosha mikono yako vizuri kabla ya kuanza kula."
"Pia toa chakula hicho kwenye kontena yake ya awali kwa kutumia kijiko na kukila kwa kutumia kijiko au uma wala sio mikono yako," taasisi hiyo iliongeza.
Wengine wanaweza kuchukua tahadhari zaidi kwa kukipasha moto kabla ya kula.
Bado haijabainika kirusi hicho kinaweza kusalia kwa muda gani kwenye nguo au katika sehemu iliyopata maambukizi.
Hivyobasi, masomo ya mtandao kuhusu covid-19 yaliyotolewa katikati ya Februari na Kituo cha Kuzuia na kudhibiti Usambaaji wa Magonjwa cha Ulaya kilipendekeza kuwa na mazoea ya kuosha sehemu unazotumia kila mara, nguo na vifaa vinavyotumika kama njia moja ya kuzuia maambukizi majumbani.
Kwa nguo, kituo hicho kilieleza kwamba ni lazima zioshwe kulingana na maagizo ya kampuni iliyotengeneza na kuanikwa kwa kiwango cha joto kilichopendekezwa.
Aidha Kituo cha Udhibiti wa Magonjwa cha Marekani kimetoa mwongozo mzuri wa namna ya kuosha nyumba ikiwa ni pamoja na kuosha nguo lakini hilo linafanyika iwapo unashuku huenda maambukizi yameingia katika familia. Hili ni sawa na kwamba hii ni hatua ya mwisho mwisho kabisa.
Mapendekezo hayo yaliyotolewa Machi 28 ni pamoja na kuvaa glovu wakati unaosha nguo, na baadae utaosha mikono yako, usikukute nguo kabla ya kuzianika, pia ikapendekezwa kuosha nguo kwa kutumia maji moto kabisa ikiwezekana.
"Nguo za mgonjwa zinaweza kuoshwa kwa pamoja na nguo zingine," kulingana na taarifa iliyotolewa na Kituo cha Udhibiti wa Magonjwa cha Marekani (CDC), na tena kwa kutumia sabuni.
Kwa uapnde wa Shirika la Afya Duniani, limeendelea kusisitia unyunyizaji wa kemikali yenye kiwango fulani cha pombe au klorini kwenye nguo huku wengine wakisema kuwa hatua hiyo "unaweza kutoboa nguo na  utando telezi ( yaani macho, mdomo, na kadhalika. Lakini pombe au klorini vinaweza kutumiwa wakati wa kuosha sakafu.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52482403' lang='swa' type='mono' source_url='https://www.bbc.co.uk/swahili/habari-52482403' term='COVID'>
Remdesivir: Dawa yenye 'nguvu' za kukabiliana na virusi vya corona
Kuna ushahidi wa wazi  kwamba dawa moja inaweza kuwasaidia wagonjwa wa Corona kupona kutoka kwa virusi hivyo, kulingana na maafisa wa Marekani.
Kuna ushahidi wa wazi  kwamba dawa moja inaweza kuwasaidia wagonjwa wa Corona kupona kutoka kwa virusi hivyo, kulingana na maafisa wa Marekani.
Dawa ya remdesivir inapunguza muda wa dalili kutoka siku 15 adi siku 11  kulingana na majaribio yaliofanywa katika hospitali katika maeneo mbalimbali duniani.
Maelezo kamili hayajachapishwa , lakini wataalam wanasema kwamba yatakuwa matokeo bora iwapo yatathibitishwa ijapokuwa sio suluhu ya moja kwa moja ya ugonjwa huo.
Dawa hiyo ina uwezo wa kuokoa maisha , kuondoa shinikizo katika hospitali  na kusaidia baadhi ya masharti ya kutotoka nje kuondolewa.
Remdesivir mara ya kwanza ilitengenezwa kutibu ugonjwa wa ebola . Ni dawa ya kukabiliana na virusi  na inafanya kazi kwa kushambulia enzymes ambazo virusi vinahitaji  ili kuweza kuzaana ndani ya seli ya mwili wa mwanadamu.
Majaribio hayo yalisimamiwa na taasisi ya Marekani kuhusu uzio na magonjwa ya maambukizi NIAID.
Na watu wapatao 1.063 walishiriki. Baadhi ya wagonjwa walipatiwa dawa hiyo huku wengine wakipata tiba inayofanana na hiyo.
Dkt Anthony Fauci ambaye anaongoza shirika la NIAID  alisema: Data inaonyesha kwamba Remdesivir  ina nguyvu za wazi kwamba inaweza kupunguza dalili na kusaidia mtu kupona kwa haraka.
Amesema kwamba matokeo hayo yanathibitisha , kwamba dawa hiyo inaweza kuzuia virusi hivyo, na kusema kwamba sasa wana uwezo wa kutibu wagonjwa.
Kiwango cha vifo kilikuwa asilimia nane kwa watu waliopatiwa Remdesvir na asilimia 11 kwa wale waliopatiwa tiba kama hiyo, lakini matokeo haya hayakuwa na umuhimu mkubwa , ikimaanisha kwamba wanasayansi hawawezi kubaini iwapo tofauti hiyo ni ya kweli.
Haijulikani ni nani anayefaidika . Je inawasaidia watu ambao wangepona kupona kwa haraka? ama inawasaidia watu kutopelekwa katika vyumba vya wagonjwa mahututi kwa uangalizi zaidi?
Je dawa hiyo ilifanya vyema miongoni mwa vijana ama watu wazima?  ama wale wasio ama walio na magonjwa mengine?  Je wagonjwa wanahitaji kutibiwa mapema wakati virusi hivyo vinapoanza kuenea mwilini?
Haya yatakuwa maswali muhimu wakati maelezo kamili yatachapishwa , kwa kuwa dawa hiyo inaweza kuwa na faida mara mbili zaidi ya kuokoa maisha  na kuweza kuondoa amri ya kutotoka nje.
Profesa parmar, ambaye ndie mkurugenzi wa majaribio ya  MRC Clinical Trials  Unit UCL , ambaye amesimamia majaribio hayo  barani Ulaya alisema: Kabla ya dawa hii kutengenezwa na kusambazwa kila mahali duniani, vitu kadhaa vinahitaji kufanyika: Data na matokeo yanahitaji kuchunguzwa na wadhibiti  ili kuona iwapo dawa hiyo inaweza kupewa leseni na baadaye wanahitaji mamlaka za mataifa husika kutoa maoni yao.
Huku haya yakifanyika tutatafuta data zaidi kutoka kwa majaribio hayo, na nyengine  kuhusu iwapo dawa hiyo inazuia vifo vya Covid-19.
''Iwapo dawa hiyo itawazuia watu wanaohitaji , basi hatari ya hospitali kuzidiwa  ni ndogo, na hiyo itamaanisha kwamba mahitaji ya watu kutokaribiana hayatahitajika''.
Profesa Horby , kutoka Chuo kikuu  cha OXford , anaendesha majaribio makubwa ya dawa ya Covid-19.
Alisema:  Tunahitaji kuona matokeo, lakini iwapo yatathibitishwa hayo yatakuwa matokeo mazuri  na habari njema  katika vita dhidi ya Covid -19.  hatua zinazofuata ni kupata data kamili na kuweza kutoa usawa wa kupatikana kwa dawa ya remdesivir.
Data ya Marekani kuhusu remdesvir  imetoka wakati mmoja na matokeo ya dawa kama hiyo nchini China, imeripotiwa katika jarida la lancent,  kwamba haifai.
Hatahivyo, majaribio hayo hayakukamilika kwasababu ufanisi wa amri ya kutotoka nje mjini Wuhan kulimaanisha kwamba madaktari walikosa wagonjwa.
''Data hizi zinatoa matumaini , na kwasababu hatuna tiba ya moja kwa moja ya Covid, inaweza kufanya remdesvir kuidhinishwa kutibu Covid'', alisema Profesa Babak Javid, mshauri wa magonjwa ya maambukizi katika hospitali ya Cambridge.
Hatahivyo pia inaonyesha kwamba remdesvir sio suluhu wakati huu:  faida ya kumsaidia mtu kupona ni asilimia 30. Dawa nyengine zinazochunguzwa kutibu Covid-19 ni pamoja na zile za malaria na HIV ambazo zinaweza kushambulia virusi hivyo pamoja na kuwa dawa zinazoweza kulinda kinga ya mwanadamu.
Lakini inaonekana kana kwamba dawa hizo za kukabiliana na virusi zinaweza kupewa mgonjwa mapema wakati anapoanza kuugua maradhi hayo na baadaye kupatiwa dawa za kulinda kinga katika awamu za mwisho mwisho za ugonjwa huo.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52178955' lang='swa' type='mono' source_url='https://www.bbc.co.uk/swahili/habari-52178955' term='COVID'>
Chui katika bustani ya wanyama ya Bronx, New York akutwa na virusi vya corona Marekani
Chui wa kike wa Malaysia mwenye umri wa miaka minne katika bustani ya wanyama nchini marekani amepatikana na virusi vya corona.
Chui wa kike wa Malaysia mwenye umri wa miaka minne katika bustani ya wanyama nchini marekani amepatikana na virusi vya corona.
Bustani hiyo ya Bronx  katika mji wa New York, inasema kwamba matokeo hayo yalithibitishwa na maabara ya huduma ya afya ya mifugo mjini Iowa.
''Nadia, na dadake Azul pamoja na Chui wengine wawili na simba watano wa Afrika walianza kikohozi kikavu na wote wanatarajiwa kupona kabisa," ilisema taarifa ya uongozi wa bustani hiyo.
Chui hao wanaaminika kuambukizwa na mfanyakazi mmoja wa bustani hiyo.
''Tulimpima chui huyo kwa jina Nadia katika harakati za kuchukua tahadhari na tutahakikisha kwamba maarifa yoyote tutakayopata kuhusu Covid-19 tutayasambazia ulimwengu unaojaribu kuelewa ugonjwa huu'', ilisema bustani hiyo ya wanayama katika taarifa yake siku ya Jumapili.
Hamu ya kula ya Chui hao ilipungua lakini kwa sasa wanaendelea vyema chini ya uangalizi na madaktari wa wanyama.
Bustani hiyo imesema kwamba haijui virusi hivyo vitawaathiri vipi wanyama kama chui na simba kwa kuwa spishi tofauti  zinaweza kuathirika tofauti kwa maambukizi mapya, lakini wanyama wote watawekwa chini ya uangalizi wa karibu.
We couldnât pick so today weâre enjoying #tongueouttuesday and #tigertuesday together. We hope you wonât mind ðð . . #bronxzoo #tiger #tigermountain
A post shared by  Bronx Zoo (@bronxzoo) on Sep 10, 2019 at 8:29am PDT
Mwisho wa ujumbe  wa Instagram wa bronxzoo
Hata hivyo wanyama wengine wanne katika bustani hiyo ikiwemo Chui na duma hawajaonyesha dalili zozote za ugonjwa huo.
''Wanyama wetu waliathiriwa na mtu ambaye alikuwa akiwaangalia ambaye aliambukizwa virusi hivyo kabla ya kuanza kuonyesha dalili,'' ilisema bustani hiyo ya wanyama.
Chui wote waliokuwa na dalili walifungiwa katika eneo moja la bustani hiyo.
Bustani zote nne zinazosimamiwa na shirika la uhifadhi wa wanyama pori mjini New York , ikiwemo bustani ya Bronx  wamefungiwa na hawawezi kuonekana na raia  tangu tarehe 16 Mwezi Machi.
Mikakati mipya sasa itawekwa ili kuwalinda wanyama hao na wasimamizi wao  katika bustani zote.
Hakuna ushahidi kwamba mtu yeyote ameambukizwa na Covid-19 na wanyama nchini Marekani, ikiwemo wanyama wanaofugwa nyumbani kama vile paka na mbwa, taarifa hiyo ya bustani ya Bronx ilisema.
Wataalamu wa uhifadhi wa wanyama pori wameonya kwamba virusi hivyo vinaweza kuwa tishio kwa wanyama pori kama vile sokwe - na wamesema kwamba mikakati inahitajika ili kupunguza hatari ya wanyama wengine kama vile  gorilla chimp na urangutan.
</doc>
<doc docid='bbc_habari-52017438' lang='swa' type='mono' source_url='https://www.bbc.co.uk/swahili/habari-52017438' term='COVID'>
Coronavirus: Mikakati mitano ambayo imethibitisha kudhibiti maambukizi ya Covid-19
Coronavirus imesambaa duniani, na hivyo kusababisha wasiwasi mkubwa katika maeneo yote ya sayari: maelfu ya visa vipya na maelfu ya vifo vinatangazwa kila siku.
Coronavirus imesambaa duniani, na hivyo kusababisha wasiwasi mkubwa katika maeneo yote ya sayari: maelfu ya visa vipya na maelfu ya vifo vinatangazwa kila siku.
Miji mingi na nchi zote - zinawaambia watu wakae nyumbani, na kusababisha  kufutwa kwa  safari za ndege , matukio ya kimataifa na matamasha ya mwaka.
Ulaya imekua ni kitovu kipya cha ugonjwa, huku - Marekani, Amerika Kusini, na mashariki ya kati -viwango vya maambukizi vikiendelea kuongezeka kila uchao.
Lakini baadhi ya nchi zinaonekana kudhibiti kasi ya usambaaji wa virusi, ambavyo hadi kufikia tarehe 23 Machi viliripotiwa kuwaua watu 15,000 na zaidi ya 340,000 walikua wameambukizwa kote duniani.
Nchi kadhaa za Asia , licha ya kuwa karibu zaidi na Uchina Kijiografia(ambako maambukizi yalianzia) zinaongoza katika kushusha chini kiwango cha maambukizi ya  Covid-19.
"Kuna nchi ambazo zimeweza kuchuakua hatua kudhibiti mlipuko, ninadhani tunapaswa kujifunza kutoka kwao ," anasema Tolbert Nyenswah, Profesa na mtaalamu wa magonjwa ya milipuko katika Chuo Kikuu cha t Johns Hopkins University nchini Marekani, ameiambia BBC.
"Sizungumzii Uchina tu, ambako idadi ya visa vya maambukizi vilipungua baada ya uchukua hatua kubwa ambazo nchi nyingine za kidemokrasia zinaweza kuona sio rahisi kuzitekeleza ," alisema.
"Nchi nyingine zimefanikiwa kuchagua njia tofauti-lakini bado zenye ufanisi - kwa njia ya  hatua ."
Jirani na Uchina Taiwan, kwa mfano, yenye idadi ya watumilioni  23.6 imeripoti visa 195 tu vya coronavirus na vifo hadi kufikia tarehe  23 Machi.
Idadi ya wakazi wa Hong Kong ni  milioni 7.5  na inapakana na Uchina lakini imethibitisha visa 155  ya maambukizi na vifo vinee katika kipindi cha zaidi ya miezi mwili ( ingawa visa viliongezeka tena wiki iliyopita, hatua nyingine zimechukuliwa)
Nchi jirani ya Japan, (ina wakazi miliani 120 ) imerekodi visa  1,100  vya maambukizi, huku Korea Kusini ikiripoti takriban  wagonjwa  9,000, lakini viwango  vya maambukizi vna vifo  vimepungua katika miaka ya hivi karibuni.
Kwa mujibu wa Nyenswah, nchi hizi zimefanikiwa  katika kudhibiti usambaaji wa virusi kwasababu walichukua hatua kwa haraka na kutumia sera mpya walizozibuni
Zifuatazo ni hatua zenye ufanisi zaidi:
1. Pima , pima na kupima tena
Wataalamu wa Shirika la Afya Duniani (WHO)  na wataalamu walioulizwa na BBC wanaafiki kuwa utambuzi wa mapema  ni suala la kimsingi katika kudhibiti kuenea kwa mlipuko.
"Huwezi kujua athari halisi za virusi au kuchukua hatua inayofaa kama hujui ni watu wangapi wameathiriwa," anasema  Nyenswah.
Krys Johnson, Profesa wa magonjwa yanayoambukiza katika Chuo Kikuu cha Temple nchini Marekani anaafiki pia hilo.
Anasema hili ndilo kusemakweli lilileta utafauti katika kukabiliana na virusi: Mataifa ambayo yanategemea matokeo ya vipimo yameshuhudia visa vya maambukizi vikishu, huku kule ambako utekelezwaji wa vipimo haukuzingatiwa wameshuhudia idadi ya visa vya  maambukizi ya coronavirus vikiongezeka kwa kasi kubwa.
" Korea Kusini imekua ikiwafanyia vipimo vya coronavirus watu 10,000 kwa siku, hii ikimaanisha wamekwishawapima watu zaidi katika kipindi cha siku mbili kuliko idadi nzima ya Wamarekani  katika kipindi cha zaidi ya mwezi mmoja " aliiambia  BBC.
Mkurugenzi Mkuu wa WHO  Tedros Adhanom Ghebreyesus anasema kwamba kumpima kila mtu mwenye dalili ni  "muhimu katika kuzuwia maambukizi"ya mlipuko wa ugonjwa.
"Tuna ujumbe rahisi kwa nchi zote  - pima, pima, pima," alisema katika mkutano wa hivi karibu wa waandishi wa habari , "Nchi zote zinapaswa kuwa na uwezo wa kuwapima watu wote wanaoshukuiwa kuwa na virusi -hawawizi kupambana na janga hili bila kuelewa  ni wangapi wana maambukizi ."
2. Kuwatenga waliopata virusi
" Korea Kusini na Uchina zimefanya kazi nzuri katika kuwatafuta, kuwapima na kuwadhibiti raia wake,"anasema Profesa  Krys Johnson.
Vipimo havisaidii katika kuwatenga wagonjwa na kuzuwia kuenea kwa virusi tu bali kusaidia kubaini vinavyoweza kuwa visa  vipya mapema.
Taiwan, Singapore  na  Hong Kong zilitumia njia tofauti: kutenga visa vinavyoshukuwa majumbani na kutangaza faini ya zaidi ya  $3,000 kwa wale ambao watavunja sheria
3. Matayarisho na uingiliaji kati wa haraka
Nyenswah, ambaye awali alifanya kazi katika kuzuwia maambukizi ya  Ebola Afrika Magharibi, anasema moja ya mambo ya kimsingi katika udhibiti wa virusi ni kuchukua hatua kwa haraka, kabla virusi havijaenea miongoni mwa watu.
"Nchi kama Taiwan na  Singapore zimedhihirisha  kwamba hatua ya haraka ya kubaini na kutenga visa vipya inaweza kuwa hatua yenye ufanisi katika kudhibiti kusambaa kwa virusi vya corona ," anasema.
"Kuwa tayari kuchukua hatua na kuzichukua haraka ni jambo muhimu katika hatua za mwanzo za mlipuko . Katika Ulaya na Marekani , tumeona kwamba si tu kwamba nchi hizo hazikua tayari, bali pia zilizorota kuchukua hatua ," anasema  Nyenswah.
Hong Kong ilianza kutekeleza mpango wa kubaini vipimo vya joto vya watu na kuweka vituo vya utekelezwaji wa shughuli hiyo kwenye vituo vya kuingia  kuanzia Januari  3, na kuwatenga watalii katika karantini kwa siku 14 , huku madaktari wakiagizwa kuripoti mgonjwa yeyote mwenye joto la juu la mwili au mwenye tatizo kubwa katika mfumo wake wa kupumua na mwenye historia ya kusafiri Wuhan ya karibuni.
4. Kutokaribiana kwa watu
" Pale ugonjwa unapokuwa tayari umeingia nchini mwako  hatua za kuudhibiti zinakuaha hazina maana tena," anasema Nyenswah.
Kwa wakati huo, njia yenye ufanisi zaidi ya kuwalinda watu ni kutekeleza haraka hatua ya kutokaribiana kwa watu katika jamii  - kama ilivyofanyika katika Hong Kong na  Taiwan.
Hong Kong  iliwambia watu kufanyakazi nyumbani, ikafunga shule na kufuta matukio yote ya kijamii mwishoni mwa mwezi wa Januari.
5.  Kuhimiza hatua za usafi
WHO inasema kuwa kuosha mikono mara kwa mara na usafi wa kutosha ni muhimu katika kuepuka maambukizi.
"Nyingi kati ya nchi za Asia zilijifunza kutokana na uzoefu wa mlipuko wa SARS mnamo mwaka 2003.  Mataifa haya yanafahamu kuwa usafi utawasaidia kuugua na kuwazuwia kuwaambukiza watu wengine ," anasema Nyenswah.
Katika nchi kama Singapore, Hong Kong, na Taiwan kuna vituo vya jeli za kuua bakteria kwenye mitaa na matumizi ya mara kwa mara ya barakoa.
Ingawa barakoa huenda zisiwe na ufanisi wakati wote katika kuzuwia mvaaji kupata ugonjwa,husaidia kupunguza hatari ya wagonjwa kusambaza virusi
kupitia kikohozi na kupiga chafya.
</doc>
<doc docid='bbc_habari-52201751' lang='swa' type='mono' source_url='https://www.bbc.co.uk/swahili/habari-52201751' term='COVID'>
Coronavirus: Virusi ni nini na kwanini vinahatarisha maisha ya wahudumu wa afya?
Katika makabiliano dhidi ya Covid-19, wahudumu wa afya kote duniani ndio wanaotaabika zaidi.
Katika makabiliano dhidi ya Covid-19, wahudumu wa afya kote duniani ndio wanaotaabika zaidi.
Maelfu yao wameambukizwa virusi vya corona huku idadi ya wanaokufa ikiendelea kuongezeka.
Licha ya vifaa vya kujilinda kama vile sare maalum na barakoa, madaktari, wauguzi na wahudumu wengine wa afya inaonekana ndio walioko katika hatari zaidi ya kuambukizwa virusi hivi na pengine pia wako katika hatari ya kuwa wagonjwa zaidi.
Lakini kwanini wanaugua?
Virusi
Watalaamau wanasema virusi ambavyo wanakabiliana navyo wakati wa kutibu wagonjwa ni sehemu kubwa inayochangia vifo vyao.
Baada ya kirusi kuingia mwilini, kinavamia seli na kuanza kujizalisha. Virusi hivi vinaanza kujijenga siku zinazofuata na hivyo basi mgonjwa huyo atakuwa na kiwango kikubwa cha virusi.
Kiwango kikubwa cha virusi kuna maanisha kwamba utaumwa sana na pia mgonjwa anakuwa katika hatari ya kupata maambukizi.
âVirusi vikiwa vingi ndani yangu kuna uwezekano mkubwa kwamba virusi hivi nitavirithisha kwako,âProfessor Wendy Barclay, kutoka idara ya Magonjwa ya kuambukiza katika Imperial College London, amezungmza na kipindi cha BBC cha Newsnight.
Madaktari na wauguzi mara nyingi huwa karibu sana na watu walioambukizwa na kusababisha hao wenyewe kupata virusi vingi zaidi mwilini, kumaanisha kwamba wako katika hatari ya kuambukizwa virusi vingi zaidi.
Monjwa mmoja aliefanyiwa upasuaji katika hospitali ya Wuhan china, aliambukiza wahudumu 14 wa afya hata kabla ya homa yake kupungua, kulingana na Shirika la Afya Duniani (WHO).
Prof Barclay amesema: âMfumo wako wa kinga, hata kama wewe ni mtu mwenye afya nzuri una wakati mgumu wa kukabiliana na virusi vyote mwilini.
âKiwango cha virusi utakachoambukizwa kitakuwa ndio chenye kuweka wazi nguvu ya mwili wako ya kupigana na virusi hivyo, vita ambavyo ni kati ya virusi na mfumo wako wa kinga ya mwili.
âIkiwa utaambukiza wanyama, kwa mfano, kwa viwango tofauti vya virusi, wale ambao wataambukizwa kiwango kikubwa cha virusi ndio watakao kuwa wagonjwa.â
Covid-19 inaingia vipi kwenye mwili wako?
Ikiwa mtu ameambukizwa virusi vya Covid-19 ambavyo pia vinafahamika kama Sars-CoV-2, huenda vikajikita upande wa juu wa wa njia ya kupumua vikiwa tayari kusambaa kupitia pumzi au kukohoa.
âKila wakati tunapozungumza au kupumua, tunatoa matone ambayo yanatoka kwenye pua na koo na huruka nje hadi hewani,â Profesa Barclay amesema hivyo katika kipindi cha Newsnight.
Baadhi ya matone haya pia huruka na kutua kwenye maeneo mbalimbali. Hii ndio sababu mara nyingi huwa tunaarifiwa ni muhimu kutokaribiana na pia unatakiwa kuosha mikono kila mara.
Bado haijafahamika ni chemchembe ngapi mtu atakuwa nazo mwilini ndio aanze kuugua.
âKwa homa ya mafua, kwa kirusi kinachofahamika, mtu anaweza kuwa mgonjwa akipata chembechembe tatu pekee nambazo huanza maambukizi. Kwa Corona bado haijafahamika ni chembechembe ngapi zinazosababisha maambukizi lakini kuna uwezekano ni kidogo mno,â Profesa Barclay amesema.
Haijulikani ni mara ngapi mhudumu wa afya akimuhudumia mgonjwa anaweza kuambukizwa.
Lakini dada kutokana na mlipuko wa SARS mwaka 2002-2003 unapendekeza kwamba asilimia  21ya visa vya corona vilikuwa vimesababishwa na wahudumu wa afya, kulingana na Shirika la Afya Duniani (WHO).
Hilo limejitokeza tena kwa wale wanaosimamia wagonjwa wa Covid-19.
Nchini Italia, zaidi ya watu 6,200 ambao walithibitishwa kwamba wameambukizwa virusi vya Corona walikuwa ni wahudumu wa afya.
Nchini Spaini, inakadiriwa kwamba visa  6,500 au asilimia 12% ya walioambukizwa ni wahudumu wa afya.
Na mwanzoni mwa Machi, China ilikadiria kwamba wahudumu wa afya 3,300 walikuwa wameambukizwa.
Hii inamaanisha kwamba  kati ya asilimia 4-12 ya visa vilivyothibitishwa ni vya wahudumu wa afya.
Afisa mmoja mwandamizi wa wahudumu wa afya Uingereza ameiambia BBC kwamba hadi asilimia 50 ya wafanyakazi wa hospitali hanaumwa.
Na wakati watu wakidhani kwamba hospitali ni sehemu ya kudhibiti maambukizi hayo, huenda ikawa chanzo kikuu cha virusi vya corona.
Kupitia BBC, madaktari wamesema kwamba walijitahidi kuwaruhusu wagonjwa ambao hawakuwa wanaugua corona kurejea nyumbani hata kabla hawajapona, kujaribu kuwalinda wasiambukizwe.
Hatari ya maambukizi ndio sababu ambayo imefanya wahudumu wa afya katika nchi nyingi duniani wamekasirishwa na ukosefu wa vifaa vya kutosha vya kujikinga.
Ufaransa, madaktari wamechukua hatua ya kisheria dhidi ya serikali kwa kile ambacho wanasema ni kushindwa kuzalisha barakoa kwa wingi ambako wanasema kunawaweka katika hatari ya kupata maambukizi.
Madaktari na wauguzi nchini Zimbabwe wamegoma wakilalamikia ukosefu wa vifaa vya kujikinga huku nchi hiyo ikiwa imeanza amri ya kutotoka nje kwa wiki tatu  kama njia moja ya kujaribu kudhibiti usambaaji wa virusi vya coona.
Nchini Uingereza UK, Neil Dickson, mkuu wa chama cha wahudumu wa afya Uingereza, amesema kwamba ukosefu wa vifaa vya kutosha vya kujikinga kumetoa imani ya madaktari na wauguzi.
Ingawa serikali ya Uingereza imenza kutumia jeshi kusambaza mamilioni ya barakoa kwa wahudumu wa afya, "Itachukua muda kurejesha uaminifu uliokuwepo", Dickson anaamini hivyo.
"Tatizo jingine ni kwamba uzalishaji wa barakoa kwa ujumla unafanyika Asia. Na China, imekuwa na changamoto kuhakikisha kwamba uzalishajishaji huo unaendelea kuwepo."
</doc>
<doc docid='bbc_habari-51971040' lang='swa' type='mono' source_url='https://www.bbc.co.uk/swahili/habari-51971040' term='COVID'>
Coronavirus: Watanzania na Wakenya washinikiza serikali zao kutangaza 'lockdown'?
Baadhi ya raia wa Tanzania na Kenya wamekua wakizitaka serikali zao zitangaze amri ya watu kukaa nyumbani ili kudhibiti maambukizi ya coronavirus. Lakini je marufuku hii ya ''lockown'' ina maana gani?
Baadhi ya raia wa Tanzania na Kenya wamekua wakizitaka serikali zao zitangaze amri ya watu kukaa nyumbani ili kudhibiti maambukizi ya coronavirus. Lakini je marufuku hii ya ''lockown'' ina maana gani?
Nchini nyingi duniani zimelazimika kuweka amri ya kutokuwepo na mikusanyiko baina ya watu ''lockdown'', ili kudhibiti maambukizi zaidi ya virusi vya corona yaliyowapata karibu watu 250,000 kote duniani na kusababisha vifo 9,900.
Amri ya kukaa nyumbani ''lockdown'' imekua ikiwekwa na nchi mbali mbali zilizokumbwa na mlipuko wa coronavirus duniani  kwa kiwango tofauti  kulingana na kiwango  na mlipuko na kasi ya kusambaa kwa virus katika nchi husika.
''Lockdown'' imewafanya watu kubadili mtindo wao mzima wa maisha ili kuzingatia sheria.
Swali ni je Watanzania na Wakenya watarajie nini iwapo serikali zao zitatangaza ''lockdown?
Kuna aina mbili za ''lockdown'
Moja ikiwa ni amri kamili ya kukaa nyumbani ikimaanisha kuwa watu hawaruhusiwi kabisa kutoka majumbani mwao na nyingine ikiwa ni ile ambayo sio kamili ambapo baadhi ya shughuli za umma na matembezi ya watu hudhibitiwa kwa kiwango fulani.
Kwa mfano tarehe 23 Januari  wakati Uchina ilipoweka amri kamili ya kukaa nyumbani  dhidi ya wakazi wa jiji la Wuhan, lenye watu milioni 11, ambako virusi vya  Covid-19  inadhaniwa kuanzia  ilikua ni amri yamili ya kukaa nyumbani.
Amri hiyo iliwataka wakazi wa jiji hilo kutosafiri kuingia ama kutoka nje ya jiji hilo, hata wale waliokua na sababu za kimatibabu au kwa sababu za kibinadamu.
Ndani ya jiji, usafiri wa umma ulizuiwa magari ya kibinafsi yalizuiwa kuendeshwa barabarani mara nyingi, isipokua pale yanapokua sehemu ya kampeni ya vita dhidi ya virusi  vya corona.
Italia pia ilitangaza Amri kamili ya watu kukaa nyumbani baada ya kuwa na kasi ya maambukizi ya coronavoirus nyuma ya imekuwa ikifuata nyuma ya Uchina kwa kuwa na idadi kubwa ya maambukizi ya coronavirus ikiwa na vifo 1,284 huku 4,440  wakiambukia virusi hiy, kulingana na data za Chuo Kikuu cha Hopkins.
''Lockdown'' ilianza kutekelezwa kwa mara ya kwanza kaskazini mwa nchi, kabla kutekelezwa kitaifa, na serikali imewataka watu milioni 60 wa Italia kubakia majumbani mwao pale inapowezekana.
Ufaransa, Pia imetangaza amri kamili ya kukaa nyumbanina. Kulingana na amri hiyo raia wanaotoka majumbani mwao lazima wabebe waraka unaoelezea ni kwa nini, huku nchi hiyo ikiwa imeweka faini ya â¬135 ($150; Â£123) kwa yeyote atakayekiuka amri ya kutoka bila sababu.
Rais Emmanuel Macron awali aliwaamuru watu kubaki majumbani mwao na waende nje tu pale wanapoenda kufanya majukumu muhimu. Bwana Macron alisema: "Tuko vitani... hatupambani na jingine lolote lile wala nchi yetu wenyewe. Lakini adui yuko hapa, haonekani, hawezi kuguswa ... na anasonga mbele."
Uingereza imetangaza haijatangaza ''Lockdown'' kamili licha ya kwamba imerekodi , vifo vya watu 71, lakini watu wamekua wakiambiwa waepuke matangamano ya kijamii, watu kufanyakazi nyumbani ikiwa wanaweza na kuepuka safari za kigeni zisizo muhimu.
Waziri Mkuu Boris Johnson Jumatatu aliwataka watu waepuke kwenda kwenye maeneo kama vile baa, vilabu vya pombe na migahawa.
Amri kamili ya hivi karibuni ya kukaa nyumbani imetolewa Alhamisi  katika Jimbo la Californianchini Marekani, wakazi wake wakiagizwa "kukaa nyumbani" au ''lockdown'' huku likijaribu kudhibiti maambukizi ya coronavirus, yanayoongezeka mara dufu kila baada ya siku nne.
Amri itawaruhusu wakazi kuondoka majumbani mwao kununua mahitaji ya nyumbani au dawa, au pale wanapotembeza na mbwa au wanapofanya mazoezi ya mwili, lakini itawataka kuacha mikusanyika ya watu.
Pia italazimisha biashara ambazo sio za lazima kufungwa, huku ikiwaruusu wengine wanaofanya biashara za vyakula na mahitaji na bidhaa nyingine muhimu za nyumbani, maduka ya dawa, benki na vituo vya mafuta ya petroli kuendelea kufunguliwa.
Amri yake itawaruhusu wakazi kuondoka majumbani mwao kununua mahitaji ya nyumbani au dawa, au pale wanapotembeza mbwa au wanapofanya mazoezi ya mwili, lakini itawataka kuacha mikusanyika ya watu.
Itawalazimisha biashara ambazo zinaonekana si za lazima kufungwa, huku ikiwaruhusu wengine wanaofanya biashara za vyakula na mahitaji na bidhaa nyingine muhimu za nyumbani, maduka ya dawa, benki na vituo vya mafuta ya petroli kuendelea kufunguliwa.
Awali alikadiria kuwa zaidi ya watu milioni 40  katika jimbo lake wanaweza kupata maambukizi ya virusi vya Covid-19 katika miezi miwili ijayo.
Virusi vya corona tayari vimewaua watu 205 nchini Marekani huku watu 14,000 wakipata maambukizi, kwa mujibu wa Chuo Kikuu cha Hopkins.
Ujerumani haijatangaza '' Lockdown''ambayo ina zaidi ya visa zaidi ya 6,000 na vifo 13, imezuia ibada za kidini na ikawambia watu wafute safari zao za ndani na nje ya nchi yao au safari za mapumziko y za kitalii.
Hata hivyo serikali  imeweka masharti yanayowazuwia raia kukusanyika katika  maeneo kama baa, burudani, hifadhi za wanyama na pia viwanja vya michezo vimefungwa. Shule pia zimefungwa na inatafakari uwezekano wa  kuweka ''lockdown''.
Je nchi za Afrika Mashariki zinaweza kuwa chini ya ''lockdown''?
Ukweli ni kwamba nchi za Afrika Mashariki zimepata hivi karibuni  visa vya maambukizi ya virusi vya corona ikilinganishwa na maeneo  mengine ya dunia na idadi ya maambukizi bado ni ya kiwango cha chini, hali inayoyazuwia mataifa hayo kuchukua hatia ya kutoa amri ya kukaa nyumbani ''lockdown''
Hata hivyo kasi ya kuenea kwa maambukizi ya coronavirus imewatia hofu  baadhi ya raia wa Tanzania na Kenya na kupitia mitandao ya kijamii wamezitaka serikali zao kuchukua hatua itakayowaamuru watu ''kukaa ndani'' kama njia wanayoiona kuwa ndiyo inayofaa ya kudhibiti maambukizi ya virus.
Nchi za Afrika mashariki hazijatangaza ''lockdown''  kukabiliana na janga la coronavirus:
Kile kilichofanywa na mataifa kama Tanzania, Kenya, Uganda, na Rwanda katika kukabiliana na maambukizi ya virusi vya corona ni kutolewa kwa maagizo au melekezo kwa raia.
Tanzania yenye visa vitano kwa sasa,  baada ya kutangaza kisa chake cha kwanza cha maambukizi  ya coronavirus kwa mfano mfano iliwaagiza  Watanzania kuzingatia kanuni ya 46 ya sheria ya afya ya jami na Waziri wa Afya ummy Mwalimu akatoa maelekezo yafuatayo:
Katika hatua ya hivi punde ya kukabiliana na mlipuko wa coronavirus Serikali imetangaza kupiga marufuku kuwatembelea wafungwa...Tanzania yathibitisha kuwa na kisa cha kwanza cha corona
Kwa upande wa Kenya ambayo sasa ina visa saba vya coronavirus hali si tofauti  na Tanzania kwani baada ya  ilipopata kisa coronavirus Wakenya walipewa maagizo,  na katika jitihada za kudhibiti rais Uhuru Kenyatta akatoa maagizo mkiwemo akawaambia:
Waziri wa Afya rikali ya Rwanda imetangaza kuchukua hatua kadhaa za dharura kukabiliana na janga la coronavirus, saa kadhaa baada ya kutangaza kwamba raia mmoja wa India aliyewasili nchini humo Machi 8, kuwa na virusi vya corona.
Nchi hiyo ambayo imekua na idadi kubwa zaidi ya maambukizi ya coronavirus katika Afrika mashariki kwa kiwango cha watu 11 imetoa maagizo kwa umma wa wanyarwanda  mkiwemo:
Uganda haijapata kisa chochote cha virus
Licha ya kwamba bado haijaripoti kisa chochote cha maambukizi ya coronavirus Uganda imechukua hatua za kudhibiti maambukizi ya corona huku serikali ikitoa maagizo kwa raia inayoamini yatasaidia kudhibiti maambukizi ya virusi.
Serikali ya Uganda iliweka sera ya  karantini ya lazima kwa wasafiri wanaowasili nchini humo kutoka mataifa 16 yaliyo katika 'hatari zaidi' ili kuzuia kusambaa kwa virusi vya Corona.
Uingereza, Marekani na nchi kadhaa za Ulaya ni miongoni mwa mataifa yatakayoathiriwa na sera hiyo mpya ya usafiri nchini Uganda.
Awali serikali  pia ilisema wasafiri wanaowasili katika uwanja wa kimataifa wa Entebbe watakuwa wakipuliziwa dawa.
Ni dhahiri kwamba visa vya coronavirus katika mataifa ya Afrika mashariki ni ndogo, ikilinganishwa na maeneo mengine ya dunia.
Licha ya kasi ya maambukizi kuangaliwa na baadhi ya  wana Afrika Mshariki kuwa ni  ya kutisha, huenda wakasubiri kwa muda kwa mataifa yao  kutangaza amri ya kukaa nyumbani au''lockdown''
</doc>
<doc docid='bbc_habari-52452973' lang='swa' type='mono' source_url='https://www.bbc.co.uk/swahili/habari-52452973' term='COVID'>
Virusi vya corona: Trump 'anajiuliza ni kwanini ' watu wanapiga simu sana kuulizia ufanisi wa kemikali za kuua vimelea
Rais Trump amesema kuwa  "sielewi ni kwanini" Simu zinazopigwa katika kitengo cha dharura kuhusu matumizi ya kemikali za kuua vimelea wa magonjwa zimeongezeka kwa kiasi kikubwa baada ya rais huyo kupendekeza watu wadungwe sindano za kemikali hizo ambazo hutumiwa katika  usafi wa kuua vijidudu vya magonjwa ili  kuwatibu wagonjwa wa virusi vya corona.
Rais Trump amesema kuwa  "sielewi ni kwanini" Simu zinazopigwa katika kitengo cha dharura kuhusu matumizi ya kemikali za kuua vimelea wa magonjwa zimeongezeka kwa kiasi kikubwa baada ya rais huyo kupendekeza watu wadungwe sindano za kemikali hizo ambazo hutumiwa katika  usafi wa kuua vijidudu vya magonjwa ili  kuwatibu wagonjwa wa virusi vya corona.
Magavana wa majimbo ya  Michigan na  Maryland Jumapili walimlaumu Bwana Trump kwa ongezeko la simu za dharura latika vituo vya dharura.
Kufuatia ukosoaji mkubwa kutoka kwa wataalamu wa tiba, Bwana Trump alisema kuwa, kauli zake zilikua ni za mzaha.
Kemikali za kuua vimelea na wadudu ni hatari na zinaweza kuwa sumu iwapo zitaingizwa ndani ya mwili wa mtu.
Katika kikao na waandishi wa habari kuhusu  Covid-19  siku ya Jumatatu, mwandishi wa habari alisema kuwa namna ya simu ya kituo cha dharura cha  Maryland ilipokea mamia ya simu katika siku za hivi karibuni ambapo watu walitaka kupata muongozo juu ya kauli alizozitoa Bwana Trump juu ya matumizi ya kemikali kama tiba ya virusi vya corona.
"Sielewi ni kwanini ," rais alisema, aliharakisha . "Siamini hilo."
Alipoulizwa ikiwa anakiri kuwajibika na  ongezeko la simu zinazopigwa kwenye vituo vya dharura, Bwana Trump alijibu: "Hapana. siwajibiki."
Wiki iliyopita, ofisi ya Gavana wa Maryland gilisema kuwa imetoa onyo  katika jimbo zima ikiwaonya watu dhidi ya kudungwa au kuingizwa mwilini kwa kemikali hizo kufuatia kauli za rais.
Bwana Trump alitoa kauli siku ya Alhamisi,baada ya afisa kuwasilisha matokeo ya utafiti wa serikali ambayo yalionyesha kuwa Covid-19 inaweza kuuawa kwa dakika na kemikali ya blichi.
"Ninaona kemikali ya kuua vijidudu ikigopnga kirusi kwa dakika. Dakika moja," Bwana Trump alisema. "Na kuna njia yoyote tunaweza  kufanya kitu kama hicho, kwa kuingiza ndani au kusafisha kabisa.?"
Ijumaa mchana, Bwana Trump aliwambia waandidhi wa habari: "INiliuliza swali kimzaha kwa mwandishi tu kama wewe kuona tu kile ambacho kingetokea ."
katika mkuytano na waandishi wa habari Jumatatu katika bustani ya Rose Garden, Bwana Trump  aliulizwa ikiwa atachelewesha uchaguzi wa urais wa mwezi wa .
"Sijafikiria hata mara moja kubadili tarehe ya uchaguzi," alisema. "Ni kwanini nifanye hilo?"
Makamu wa rais wa zamani wa Marekani Joe Biden, mtu anayedhaniwa kuwa mpinzani  mkuu wa Trump katika uchaguzi  huo kutoka chama cha  Democratic, alisema wiki iliyopita kwamba anadhani Bwana Trump  " atajaribu kwa namna fulani kuahirisha uchaguzi ".
Lakini Bwana Trump aliwaambia waandishi wa habari kuwa wazo hilo   "ni propaganda- zilizobuniwa".
"Niko tayari  kwa uchaguzi huo ," alisema Bwana Trump.
Wasomi wa masuala ya katiba tayari wamese,a kwamba kama rais angetaka kubadili muda wa uchaguzi wa White House asingeweza kufanya hivyo-hata katika kipindi cha dharura-kwasababu tarehe hupangwa na Congress.
Bwana Trump pia aliulizwa na mwandishi ikiwa yeye kama rais ambaye amewapoteza Wamarekani katika kipindi cha wiki sita kuliko idadi ya watu waliokufa katika kipindi cha miongo miwili ya vita vya Vietnam anastahili kuchaguliwa tena.
Alisema utawala wake umefanya kazi  "nzuri sana ambayo haikutarajiwa "
Jumla ya visa vilivyothibitishwa vya maambukizi ya virusi vya corona nchini Marekani ni takriban milioni moja. Kumekua na vifo zaidi ya 55,000
Taarifa zaidi kuhusu virusi vya corona:
</doc>
<doc docid='bbc_habari-51994755' lang='swa' type='mono' source_url='https://www.bbc.co.uk/swahili/habari-51994755' term='COVID'>
Coronavirus: Wanasayansi wanakuna vichwa kubaini jinsi mtu wa kwanza alivyopata corona
Mamlaka nchini China pamoja wa wataalamu wa matibabu wako mbioni kutafuta chimbuko la mlipuko unaoendelea wa coronavirus. Ikiwa ni pamoja na utambuzi wa binadamu wa kwanza aliyepata ugonjwa wa corona.
Mamlaka nchini China pamoja wa wataalamu wa matibabu wako mbioni kutafuta chimbuko la mlipuko unaoendelea wa coronavirus. Ikiwa ni pamoja na utambuzi wa binadamu wa kwanza aliyepata ugonjwa wa corona.
Uchunguzi wa kesi hiyo itasaidia kueleza jinsi binadamu wa atatumika kumueleza.
Kesi hiyo pia itatumika kueleza jinsi binadamu wa kwanza alivyoambukizwa virusi ama mlipuko waugonjwa wa bakteria.
Uchunguzi wa hali juu wa mfumo wa jeni sasa unawawezesha wataalamu kugundua chimbuko la virusu kupitia wale walioambukizwa.
Kupitia uchunguzi wa pamoja, wanasayansi wanaweza kubaini watu wa kwanza ambao huenda walisambaza ugonjwa naÂ  hivyo kusababisha mlipuko.
Kuwatambua watu hao kunaweza kusaidia kujibu maswali muhimu kuhusu jinsi, lini na kwaniniÂ ilianza.
Hii inaweza kuwakinga watu zaidi dhidi ya maambukizi kwa wakati huu na magonjwa mengine ya mlipuko siku zijazo.
Lakini je tunamjua mgonjwa wa mlipuko wa Covid-19 coronavirus ulionza China?Kwa kifupi jibu ni - la.
Mamlaka ya China awali iliripoti kisa cha kwanza cha cha coronavirus kilikuwa Disemba 31 na visa vingi vilionesha dalili zinazokaribiana naÂ  homa ya mapafu - ambavyo moja kwa moja vilihusishwa na vyakula vya baharini na soko ya nyama katika mji wa Wuhan, ulipo mkoa wa Hubei.
Eneo hilo ni chimbuko la mlipuko wa corona, huku karibuÂ 82% ya visa zaidi ya 75,000-vikiripotiwa China kufikia sasaÂ na vingine vinavyoripotiwa kote duniani.
Kwa mujibu wa takwimu zilizokusanywa na Chuo Kikuu cha Johns Hopkins. (Soma zaidi jinsi ulimwengu unavyopambana na vita dhidi yaÂ coronavirus.)
Hata hivyo uchunguzi uliyofanywa na watafiti wa Kichina na ambao ulichapishwa katika jarida la matibabu la Lancet, unadai kuwa mtu wa kwanza alipatilana na Covid-19, Disemba 1 2019 (mapema zaidi) na kwamba mtu huyo "hakukaribiana" soko la Huanan linalouza vyakula vya baharini kwa bei ya jumla.
Wu Wenjuan, daktari wa cheo cha juu hospitali yaÂ Wuhan ya Jinyintan na mmoja wa wachunguzi katika utafiti huo, ameambia idhaa ya Kichina ya BBC kwamba mtu wa kwanza kupatikana na corona, alikuwa mwanamume mzee akiugua ugonjwa Alzheimer.
"Aliishi (mgonjjwa huyo) karibu na soko hilo na kwakua ni mgonjwa hakutoka nje ya nyumba," Wu Wenjuan alisema.Pia aliongeza kuwa watu wengine watatu walipatikana na dalili siku zilizofuata na wawili kati yao hawakufika Huanan.
Watafiti pia walibaini kuwa watu 27 kati ya wagonjwa 41 waliolazwa hospitali katika awamu ya kwanza ya mlipuko wa ugonjwa walitangamana na watu katika soko hilo.
Hatahivyo, watafiti waligundua kuwa watu 27 kati ya wagonjwa 41  waliokuwa wamelazwa hospitali katika awamu ya kwanza ya mlipuko corona "waliwahi kufika katika soko la samaki la Huanan".
Matokeo ya uchunguzi wa awali unaashiria kuwa maambukizi yalianza kusambaa kutoka soko hilo  na huenda ilitokana na wanyama kabla ya kumuingia binadamu  kabla ya maambukizi kuwa kati ya binadamu, kwa mujibu wa Shirika la Afya Duniani (WHO).
Mlipuko wa ugonjwa wa Ebola uliokumba Afrika magharibi  kati ya mwaka 2014 na 2016 mlipuko uligunduliwa kwanza 1976.
Uliwaua zaidi ya watu 11,000 na wengine zaidi ya 28,000,kupata maambukizi kulingana na WHO.
Mlipuko huo uliendelea kwa miaka miwili ana ulisambaa hadi mataifa 10, hususan barani Afrika japo visa vya vingine wiliripotiwa Marekani, Uhispania, Uingereza na Italia.
Wanasayansi walafikiana kuwa mlipuko mpya wa ugonjwa wa Ebola ulitokana na mtu mmoja - mtoto wa miaka miwili kutoka Guinea - ambaye huenda alipata maaambukizi kwa kucheza karibu na mti uliokuwa makazi ya popo.
</doc>
<doc docid='bbc_habari-52102141' lang='swa' type='mono' source_url='https://www.bbc.co.uk/swahili/habari-52102141' term='COVID'>
Coronavirus: Rais wa Uganda Yoweri Museveni atangaza amri ya kutotoka nje kwa siku 14
Rais wa Uganda Yoweri Museveni ametagaza masharti zaidi ya kukabiliana na kuenea kwa virusi vya corona wiki mbili baada ya kupiga marufuku usafiri wa Umma.
Rais wa Uganda Yoweri Museveni ametagaza masharti zaidi ya kukabiliana na kuenea kwa virusi vya corona wiki mbili baada ya kupiga marufuku usafiri wa Umma.

Katika hotuba yake kwa taifa iliyopeperushwa moja kwa moja kwenye televisheni usiku wa Jumatatu Bw. Museveni amepiga marufuku usafiri wa kutumia magari binafsi na boda boda kuanzia saa nne usiku.
Mtu yeyote anayehitaji huduma za dharura za kiafya kama vile kujifungua au kufanyiwa upasuaji anatakiwa kupata idhini kutoka kwa maafisa wa  serikali katika ngazi ya Wilaya kabla ya kutoka nyumbani
Wauzaji bidhaa za chakula sokoni watahitajika kuondoka maeneo yao ya biashara hadi pale serikali  itakapokamilisha kushughulikia  maeneo mapya ya wao kuuzia bidhaa zao .
Rais Museveni pia ameahidi msaada wa chakula kwa watu ambao hawafanyi kazi kutokana na vikwazo vya kukabiliana na covid-19 na hawana uwezo wa kujipatia bidhaa hiyo muhimu.
Bw. Museveni pia ametoa agizo kwa polisi kuwakamata wanasiasa watakaotoa misaada ya chakula kwa jamii na kushtakiwa kwa ''jaribio la mauaji ''
Uganda kufikia sasa imethibitisha kuwa na wagonjwa 33 wa corona na maafisa wanatarajia idadi hiyo kuongezeka.
Magari binafsi yatazuiwa kuingia barabarani baada ya maelekezo ya awali kutaka magari kubeba abiria watatu pekee kukiukwa, na baadhi ya watu kutumia magari binafsi kuwasafirisha wengine na kuongeza hatari ya kusambaa kwa virusi hivyo. Limeandika gazeti la New vision la Uganda.
''Isipokuwa kwa ndege za mizigo, malori, magari aina ya pickups na treni, kuanzia siku ya Jumanne tarehe 31 mwezi Machi saa moja, amri ya kutotoka nje itatekelezwa katika nchi yote ya Uganda'' Meseveni aliesema.
Alisema kuwa siku 14 zitatumika kubaini na kuwafuatilia na kuwatenga wale wote waliokaribiana na watu waliothibitishwa kuwa na maambukizi ya virusi vya corona.
Uganda kwa sasa imethibitisha kuwa na watu 13 walioambukizwa virusi vya corona, hakuna vifo na hakuna aliyepona mpaka sasa.
Kati ya nchi 54 barani Afrika, nchini ya nchi 10 hazijathibitisha kuwa na maambukizi.
Kikosi kazi cha taifa kinachoshughulikia janga la corona kitatoa taratibu siku ya Jumanne baada ya maelekezo ya rais, alieleza mmoja wa wanakikosi hao.
Museveni ameamuru pia kufungwa kwa maduka makubwa, njia tao, maduka ya vifaa, biashara zisizo za chakula, saluni, nyumba za kulala wageni na karakana za magari kwa siku 14, maeneo amayo amesema hukusanya watu wengi, limeeleza gazeti la Daily Monitor la Uganda.
Amri hiyo haihusu hospitali, maeneo yanayotoa huduma za kitabibu na mashirika yanayojihusisha na masuala ya afya.
Rais amesema kuwa wakati serikali awali ikiweka marufuku ya watu kukusanyika, bado kumekuwa na mianya ya kusambaa kwa virusi.
Ingawa, alieleza kuwa kati ya watu 33 waliothibitishwa kuwa na maambukizi, watatu pekee walikuwa wasafiri waliopata maambukizi wakiwa safarini nje ya Uganda.
Wasafiri wengi hawakuheshimu hatua za kukaa karantini huku wengine walitoroka, na hakuna anayefahamu ni watu wangapi huenda wameambukizwa, na hii ndio sababu hasa ya kuweka hatua hizi mpya.
Museveni amesema maeneo muhimu kama ofisi za makampuni ya simu, benki, makampuni binafsi ya ulinzi yataendelea kuwa wazi.
</doc>
<doc docid='bbc_habari-51797447' lang='swa' type='mono' source_url='https://www.bbc.co.uk/swahili/habari-51797447' term='COVID'>
Coronavirus: Kwa nini shirika la afya duniani linasema hatua ya kujishika uso ni hatari kwa maisha yako?
Kati ya tabia zote zinazotutofautisha na wanyama duniani kitu kimoja kinatutia wasiwasi wakati wa milipuko ya magonjwa.
Kati ya tabia zote zinazotutofautisha na wanyama duniani kitu kimoja kinatutia wasiwasi wakati wa milipuko ya magonjwa.
Sisi ndio spishi inayoweza kushika nyuso zetu bila kugundua. Na hilo linasaidia kusambaza magonjwa kama vile coronavirus Covid-19.
Kwanini tuna tabia hiyo na ni hatua gani tunayoweza kuchukua ili kuisitsha?
'Kushika uso'
Sote tunashika nyuso zetu mara kadhaa. Utafiti uliofanywa 2015 ambao uliangazia wanafunzi wa matibabu nchini Australia ulibaini kwamba hawawezi kujizuia.
Pengine wanafunzi wanaojifunza masuala ya matibabu wanapaswa kuwa na hamasa kuhusu hatari zaidi ya wengine, lakini waligusa nyuso zao sio chini ya mara 23 kwa saa, ikiwemo kushika mdomo, pua na macho.
Bodi ya afya ya umma na wataalam , ikiwemo Shirika la Afya duniani WHO zinasema kwamba tabia hiyo ni hatari.
Ushauri wa maradhi ya Covid-19 unasisitiza umuhimu wa kuzuia mikono yetu mbali na wasiwasi kwamba ni michafu.
Wanadamu na wanyama hawawezi kujizuia  kutokana na jinsi tulivyobadilika na kuwa.
Huku wanyama wengine wakishika nyuso zao ili kuwatishia wanyama wengine, sisi na wanyama wengine hushika nyuso kwa sababu za kila aina.
Mara nyingine ni jambo la kutaka kujiliwaza, kulingana na Dacher Keltner - profesa wa Psychology katika chuo kikuu cha UC Berkeley nchini Marekani, mara nyengine tunatumia tabia ya kushika uso ili kuvutia jinsia nyengine.
Wataalam wengine katika sayansi ya tabia wanasema kwamba kujishika ni njia moja ya kuzuia hisia. Martin Grunwald , mwanasaikolojia wa Ujerumani  katika chuo kikuu cha Leipzig, anasema ni tabia ya spishi zetu.
"Kujishika ni tabia za kawaida ambazo hazilengi kuwasiliana na hufanyika bila mtu kujua, Grunwald aliambia BBC.
'' Zinachukua jukumu muhimu katika utambuzi na mchakato wa hisia. Hujitokeza katika kila mtu'' , aliongezea profesa, ambaye ni mwanzilishi wa kitabu cha 2017 cha Homo Hapticus.
Kwa nini hatuwezi kuishi bila kujigusa uso. Tatizo la kujishika ni kwamba macho, pua na mdomo ndio milango ya vitu vyote vibaya.
Codi- 19 kwa mfano , husambazwa kutoka kwa mtu mmoja hadi mwengine kupitia matone madogo yanayotoka puani ama mdomoni kutoka kwa mtu aliyeambukizwa.
Lakini maambukizi pia hutokea baada ya kushika sakafu ambazo zina viini vya virusi hivyo.
Huku wataalam wakiendelea kujifunza kuhusu virusi hivi vipya , coronavirus hujulikana kuwa virusi visivyoisha nguvu na vingine vimejulikana kuishi katika sakafu kwa hata zaidi siku tisa.
Uwezo wake wa kuishi huvifanya kuwa hatari wakati mtu anapojishika uso.
Mwaka 2012, watafiti wa Marekani na Brazil walibaini kwamba watu kadhaa walishika sakafu za maeneo tofauti  zaidi ya mara tatu kila saa.
Pia walishika midomo yao na pua takriban mara 3.6 kila saa.
Hii ni chini ya kiwango cha mara 23 kwa saa kwa wanafunzi wa matibabu wa Australia , pengine kwa sababu walikuwa wakiendelea na masomo badala ya kuwa nje ambapo wangekuwa wakifanya mambo mengi tofauti.
Kwa wataalam wengine wa afya, suala la kujishika ndio sababu kuu ya watu kutumia barakoa kama njia ya kujilinda dhidi ya virusi hivyo.
Kuvaa barakoa kunaweza kuzuia kiwango cha watu kujishika uso, ambacho ni chanzo kikuu cha maambukizi  iwapo mtu hajaosha mkono, Stephen Griffin wa chuo kikuu cha Leeds, alielezea.
Lakini je ni hatua gani tunazoweza kuchukua ili kuweza kupunguza wepesi wa tunavyogusa nyuso zetu?
Mwanasayansi wa masuala ya tabia Michael Hallsworth, profesa wa chuo kikuu cha Colombia ambaye alifanya kazi kama mshauri wa sera katika serikali ya Uingereza chini ya aliyekuwa waziri mkuu David Cameron , anaelezea kwamba ni vigumu kufanya ushauri kuwa kitendo.
''Kuwaambia watu kufanya kitu ambacho hutokea bila wao kujua ni tataizo kuu'', aliiambia BBC.
''Ni rahisi kwa watu kuosha mikono yao mara kwa mara badala ya kugusa nyuso zao mara chache. Hautafanikiwa iwapo utamwambia mtu usifanye kitu asichokijua''.
Hallsworth, hatahivyo anaamini kwamba kuna mbinu ambazo zinaweza kutumika.
Mojawapo ni kujali ni mara ngapi sisi hushika nyuso zetu. Iwapo ni hitaji lisiloepukika kama vile kujikuna, kwa mfano tunaweza kufanya kitu kingine.
Tumia nyuma ya mgongo wa mkono kujikuna. Unapunguza hatari hata iwapo sio suluhu ya kudumu.
Mtaalam wa tabia pia anapendekeza kubaini ni kwa nini tunajishika.
''Iwapo tutabaini sababu ambazo zinatufanya kujishika, ni swala tunaloweza kulifanyia kazi'' , Hallsworth anaelezea.
Watu wanaoshika macho yao wanaweza kuvaa miwani. ama kukalia mikono yao iwapo wanahisi huenda wakajishika.
Pia tunaweza kutumia mbinu ya kuifanya mikono yetu kuwa na shughuli nyingi - wakati ambapo vidole vyetu havina kazi ya kufanya. lakini ni muhimu kuosha mikono mara kwa mara.
''Kujikumbusha kutoshika ama kugusa uso kunaweza kukusaidia. Iwapo mtu anajua kwamba ana tabia za kujishika wanaweza kuwashauri marafiki ama ndugu kuwaonya'', alisema Michael Hallsworth.
Je kuvalia glavu kama kikumbushi? Iwapo tabia mbaya hazitabadilishwa ama kuoshwa mara kwa mara kama mikono pia zinaweza kusababisha maambukizi.
''Mwisho wa siku, hakuna kitu muhimu zaidi ya kuosha mikono. Hatuna haja ya kusubiri chanjo na matibabu'' , alisema mkurugenzi mkuu wa shirika la afya duniani Tedrod Adhanom Ghebreyesu katika mkutano na vyombo vya habari tarehe 28 mwezi Februari.
''Kuna vitu ambavo kila mtu anaweza kujilinda na wengine leo'', Dkt Tedrod aliongezea.
</doc>
<doc docid='bbc_habari-52305683' lang='swa' type='mono' source_url='https://www.bbc.co.uk/swahili/habari-52305683' term='COVID'>
Virusi vya Corona: Kwa nini amri ya kutotoka nje inaweza isifanikiwe Afrika?
Mataifa mengi barani Afrika yameanzisha utaratibu wa kupiga marufuku ya kutotoka nje ikiwa ni jitihada ya kukabiliana na mlipuko wa virusi vya corona.
Mataifa mengi barani Afrika yameanzisha utaratibu wa kupiga marufuku ya kutotoka nje ikiwa ni jitihada ya kukabiliana na mlipuko wa virusi vya corona.
Lakini je, watu wenyewe wanahusishwa katika maamuzi haya kama yanaweza kufanyika kwao?
Mataifa ya barani Afrika yamejifunza namna ya kukabiliana na magonjwa ya mlipuko kama maambukizi ya virusi vya Ukimwi na Ebola hivyo wanaweza kutumia uzoefu huo kukabiliana na madhara ya ugonjwa wa Covid-19.
Jambo muhimu  ambalo jamii inapaswa kujifunza ni kutorudi nyuma katika mapambano ya kukabiliana na magonjwa ya mlipuko.
Huu ndio uhalisia wa maisha.
Kwanza, mlipuko wa magonjwa ya kuambukiza huwa unakuja kitofauti katika jamii mbalimbali, kwa mujibu wa hali za watu husika wa eneo husika.
Jambo lingine ni hatua za kukabiliana na janga lenyewe kwa mfano amri ya kuzuia watu kutoka nje, inaweza kuchukuliwa bila watu kuridhia matokeo yake.
Ni pale tu wananchi wenyewe wanaposhirikishwa katika mipango na utekelezaji wake wa kukabiliana na mlipuko huo, ndio jitihada zinaweza kufanikiwa.
Maafisa wa afya  walianzisha muongozo mzuri kwa umma wakati wa mlipuko wa Ukimwi: "Fahamu hali yako, jikinge na  hatua za kukabiliana hili suala kisiasa."
Ni muhimu kufikiria kuwa Covid-19 si ugonjwa wa mlipuko unaopatikana sehemu moja bali uko  dunia nzima, lakini jinsi ya kukabiliana na mlipuko wa ugonjwa huo unabidi utofautiane kulingana na watu na eneo husika.
Kuna hatua za msingi ambazo ni moja kila sehemu.
Lakini kasi ya maambukizi inatofautiana kulingana na eneo na eneo.
Maeneo ya mjini yanaweza kuwa tofauti na maeneo ya kijijini.
Maambukizi yataenea tofauti pia katika maeneo ya kambi za wafungwa na watu wanaosafiri mara kwa mara.
Katika ugonjwa huu mpya , jambo muhimu la kuzingatia ni  jamii kubabidili mwenendo wa tabia zao kama vile namna ya kusalimiana, kukusanyika na watu , kuosha mikono  au kuwa mbali na watu.
Wataalamu wanaweza kuweka miongozo yao kulingana na wastani wa tatizo na kile ambacho kinatarajiwa, lakini pale tu jamii ikielewa umuhimu wa hali ilivyo.
Bara la Afrika limekuwa na changamoto ya magonjwa tofautitofauti ukitofautiana na mabara mengine.
Kuna sababu  nzuri za kuogopa ugonjwa wa  Covid-19 ambao unaweza kuathiri wagonjwa wa kifua kikuu wapatao milioni 10 au wale ambao wana upungufu wa kinga mwilini na wale wenye maambukizi ya virusi vya Ukimwi.
Kidogo kinachofahamika kuhusu maambukizi ya virusi vya corona yana maana gani kwa wagonjwa wenye malaria au wenye utapia mlo.
Kwa upande mwingine, Idadi kubwa ya watu barani Afrika ni vijana.
Sababu kubwa iliyofanya Italia kuwa na idadi kubwa ya vifo kutokana na maambukizi ya corona ni kuwa na idadi kubwa ya - 23% ya idadi ya watu wa Italia wana miaka zaidi ya  65 - na ndio wako kwenye hatari zaidi ya kupata maambukizi ya ugonjwa huo.
Utofauti wa asilimia mbili kwa idadi ya wazee ambao wana umri zaidi ya miaka 65. Kwa sababu hiyo tu idadi ya vifo ikutokana na virusi vya corona naweza kuwa ya chini katika bara hili.
Iko wazi kuwa kila taifa la Afrika, linapaswa kubuni namna nzuri ya kukabiliana na janga hili kulingana na uhitaji wake.
Serikali hazina takwimu au mbinu za kutekeleza kile ambacho kinatarajiwa kutokea na hawana wataalamu wa kutosha kuweza kukabiliana kwa haraka na janga hili.
Lakini kuna njia ambazo zina unafuu, nyingine zimejaribiwa tayari kwa wananchi kujulishwa.
Madaktari na wataalamu wa afya wanaweza kueleza ukweli kuhusu masuala ya afya, jamii inaweza kueleza uhalisia wa mazingira yao na mambo gani yaliwezekana kufanyika kwao na kufanikiwa.
China, Ulaya na Amerika Kaskazini, wote wamekabiliana na janga la mlipuko huu kwa kuweka amri ya watu kutotoka nje.
Serikali za Afrika  zimefuata hatua hiyohiyo ya kuweka katazo la watu kutotoka nje lakini inawezekana kuwa njia hiyo isiweze kufanya kazi katika bara la Afrika.
Ni mataifa machache kama Afrika kama  Rwanda na Afrika Kusini, yameweza kutekeleza hatua hiyo.
Kwa wengi ambao wanategemea kipato cha kila siku kununua chakula, kwa siku chache tu hali ya umaskini na njaa .
Watu wengi tayari wameathirika katika ukosefu wa ajira, upatikanaji wa fedha, ukame ambao umesababishwa na nzige.
Amri ya watu kutotoka nje imeweza kutishia jamii kwa kuongeza idadi ya watumiaji dawa za kulevya, maambukizi ya kifua kikuu maambukizi ya virusi vya ukimwi na magonjwa mengine.
Kama kufungia watu ndani kunaweza kutekelezeka, msaada wa dharura unahitajika.
Hatua hii imepelea watu kukosa ajira zao au kushindwa kupata fedha za kujikimu na familia zao katika mataifa ya Ulaya na Marekani kwa ajili ya kununua chakula na kununua mafuta.
Baadhi ya mataifa kwa mfano Uganda na Rwanda, wanatoa chakula cha bure.
Ghana imetangaza kuwa huduma ya umeme, maji ni bure na kodi itaondolewa.
Lakini serikali za Afrika hazina ufadhili wa kutosha kuweza kuendelea kutekeleza hatua hiyo bila kupata msaada wa kimataifa
Kama mahitaji muhimu hayawezi kupatikana  kutokana na amri ya katazo.Maskini wanaweza kuona bora wapate maambukizi kuliko kubaki na njaa.
Wakati wa mlipuko wa ugonjwa wa Ebla, wakati ambao serikali ya Liberia ilipoamrisha askari kuutenga mji mkuu, Monrovia, mwaka 2014, ilibainika kuwa siku chache walizofungia watu hakuna mabadiliko yoyote yaliyotokea katika kuzuia maambukizi.
Kwa haraka serikali iliamua kuwaambia viongozi wa jumuiya kubuni namna nzuri ambayo itapitishwa kama sera itakayoweza kuwawezesha kukabiliana na na ugonjwa
Somo ambalo sekta ya afya ilijifunza kutoka Sierra Leonepia.Kwamba jamii ilishirikishwa kubuni hatua nzuri ya kuzuia maambukizi na wakati huo , mashirika ya kimataifa yalichukua
Somo ambalo mataifa ya barani Afrika yanapaswa kujifunza ni kuchukua hatua za haraka na kuwashirikisha jamii.
Mfumo wa afya wa Afrika uko nyuma, na ugonjwa wa Covid-19 dunahitaji hatua za dharura kukabiliana nao na kuanzia kwenye serikali.
Hospitali za Afrika zinahitaji kuwa na mahitaji muhimu kama ya vipimo vya kupimia, vifaa vya usafi , vifaa vya watu kuikinga na wahudumu wa afya kujikinga wakati wakiwahudumia wagonjwa, vifaa vya kusaidia watu kupumua.
Kuna uhaba  wa vifaa tiba duniani kote sasa, inasikitisha kuwa hata mataifa yaliyoendelea nayo yanapambania kupata mahitaji - hali itakuwa ngumu kwa matifa ya Afrika kuwa katika mstari huo huohuo.
Lakini mashirika ya kimataifa yamezitaka serikali za Afrika kuainisha mahitaji yake ili waweze kusambaza.
Hatua nyingine ni kujenga vituo vya huduma ya afya ili kuwahudumia wagonjwa wa mlipuko jambo ambalo bado, ni wiki ya  ya nane sasa tangu ugonjwa huo kuingia katika jamii hii.
Ni muhimu sasa kungekuwa na maturubai katika maeneo ya shule ili kujiandaa kwa janga hilo.
Hakuna hospitali au viituo vya afya vya kutosha kwa wahudumu wa afya kuweza kuhudumiwa wagonjwa wa Covid-19 bila kuingilia katika hospitali za kawaida kuwahudumia wagonjwa wengine, wamama wajawazito.
Kuchanganya wagonjwa wa mlipuko na wagonjwa wengine kunaweza kuhatarisha maambukizi kukuwa zaidi na vifo kuongezeka.
Jamii inaweza kusaidia kwa kujitolea sehemu ya kujenga maturubahi na kuweka kambi za muda kwa ajili ya kuwahudumia wagonjwa wa corona kwa mujibu wa mtaalamu wa afya na usalama.
Ni changamoto kubwa kufanya uchumi ,uendelee kufanya kazi na kuachilia mbali changamoto ya njaa.
Mataifa ya Afrika hayawezi kufunga soko lake la vyakula ambavyo havijasindikwa, la sivyo watu watakufa kwa njaa.
Lakini waendaji sokoni wanaweza kupunguza misafara ya sokoni ili kupunguza hatari ya maambukizi. Kwa kufuata muongozo uliowekwa wa kujizuia kuwa katika maeneo ya msongamano wa watu, kuwa wasafi na kuzuia kushikana.
Pendekezo lingine ni kila nyumba kununua chakula kwa wingi .
Baadhi wa mataifa yalihamia kwenye mihamala ya simu badala ya fedha taslimu ambo ambalo linawezekana kwa baadhi ya nchi na kwingine lisiwezekane.
Jambo la muhimu ni si kuainisha mawazo mazuri ya kuyafuata lakini ni wafanyabiashara, wateja na mamlaka kukaa kwa pamoja kujadili ni njia gani nzuri kuifuata.
Wao ndio wanaua njia sahihi inayoweza kufanya kazi katika mazingira yao na namna watakavyoweza kufuatilia kwa karibu utekelezaji wake.
Amri ya kutotoka nje imeweza kusababisha majanga makubwa katika jamii. Si tu katika upande wa umaskini , njaa lakini pia imehatarisha namna ya kuzuia maambukizi kusambaa.
Leo , wataalamu wa afya  wamependekeza kuwe na namna mbadala na kuepuka suala la kufungia watu.
Hii njia inaonekana kutofanya kazi kwa sababu hawajawauliza wananchi maoni yao ya namna ya kukabiliana na janga hili.
Hakuna muda unaopotea kwa kuwauliza viongozi wa kijiji au mitaa nini kinaweza kufanyika sasa.
Uzoefu uliopatatikana wakati wa kukabiliana na magonjwa ya mlipuko kama Ukimwi na
Ebola ni somo tosha kwa waafrika.
Wananchi wenyewe sio tatizo bali wao ndio suluhisho.
Uzuri watu huwa wanaifunza haraka sana wanapopewa maagizo na wako tayari kufikiria kulinda jamii zao.
</doc>
<doc docid='bbc_habari-51839207' lang='swa' type='mono' source_url='https://www.bbc.co.uk/swahili/habari-51839207' term='COVID'>
Coronavirus: Hadi 70% ya raia wa Ujerumani huenda wakaambukizwa virusi vya corona - Merkel
Kansela wa Ujerumani, Bi. Angela Merkel ameonya kuwa hadi 70% ya watu nchini humo - karibu watu milioni 58 - huenda wakaambukizwa virusi vya corona .
Kansela wa Ujerumani, Bi. Angela Merkel ameonya kuwa hadi 70% ya watu nchini humo - karibu watu milioni 58 - huenda wakaambukizwa virusi vya corona .
Bi. Merkel ametoa tamko hilo katika taarifa kwa wanahabari siku ya Jumatano akiwa na waziri wa afya, Jens Spahn.
Amesema kwa sababu hakuna tiba iliyopatikana kufikia sasa,mikakati zaidi inatakiwa kuelekezwa katika udhibiti wa kusambaaa kwa virusi hivyo "Cha msingi ni juhudi za kukabiliana nao haraka iwezekanavyo,"alifafanua.
Tamko lake linajiri wakati ambapo Italia imeingia siku ya pili ya kuweka karantini ya kitaifa.
Ujerumani ilithibitisha kisa cha tatu cha maambukizi ya virusi vya corona pamoja na kifo kinachohusiana na kirusi hicho siku ya Jumatano katika wilaya ya Heinsberg magharibi iliyopo katika jimbo la Rhine-Westphalia .
Kifo cha kwanza kilikuwa cha mwanamke wa miaka 89 ambaye alifariki katika mji wa Essen, na cha pili kilikuwa cha mwanaume wa miaka 78 aliyekuwa na changamoto za kiafya ambaye alifariki katika mji wa Heinsberg.
Ujerumani imeripoti visa 1,296 vya maambukizi ya virusi vya corona, kwa mujibu wa takwimu zilizotolewa siku ya Jumanne naTaasisi ya Robert Koch (RKI) ambayo inasimamia masuala ya kudhibiti.
Rais wa RKI, Lothar Wieler amesema taasisi hiyo haiamini kuna visa vingi vya maambukizi ambavyo havijagunduliwa  nchini humo.
Katika taarifa yao ya kwanza kwa vyombo vya habari kuhusu mlipuko wa virusi hivyo Bi Wieler - na Chancellor Merkel wameonya hatua ya kufunga mpaka pekee hakutasaidia kudhibiti maaambukizi  ya virusi hivyo, na kupuuzilia mbali madai kwamba wameiga hatua ya Austria ya kuwapiga marufuku wageni kutoka Italia.
"Huu ni mtihani unaopima umoja wetu, na ipo haja ya kila mmoja wetu kutilia maanani maslahi na  kuona umuhimu wa kujali afya ya kila mmoja wetu. Na kuwa na matumaini kwamba tutapita mtihani," alisema.
Nini kinachofanyika kwingine duniani?
Gavana wa New York ametangaza kuwa wanajeshi watapelekwa katika mji wa kaskazini wa New Rochelle, katika juhudi za kudhibiti mlipuko wa virusi huku visa vya maambikizi nchini Marekani vikipita 1,000 siku ya Jumatano.
Athari kubwa imeonekana nchini China. Lakini siku ya Jumapili iliripoti idadi ya chini zaidi ya maambukizI mapya katika siku moja tangu Januari - ishara kwamba kuenea kwa virusi kunapungua.
Iran, moja ya maeneo yenye maambukizi mabaya zaidi nje ya China, sasa imethibitisha maambukizi 6,566 na vifo 194.
Hatahivyo, takwimu halisi zinakisiwa kuwa za juu zaidi. Ripoti moja Jumapili, ikinukuu mjumbe wa serikali, ikisema kulikuwa na vifo 200 katika mkoa wa kaskazini wa Gilan pekee - lakini takwimu hizo baadaye ziliondolewa.
Huko Ufaransa, virusi vinaenea miongoni mwa wabunge. Wabunge wawili walikutwa na maambukizi, maafisa walieleza siku ya Jumapili.
Kwa jumla manaibu wanne wameambukizwa. Pia Jumapili Ufaransa iliripoti visa 1,126, ongezeko la 19% kwa siku na idadi kubwa ya maambukizi barani Ulaya baada ya Italia.
Serikali ya Ufaransa imepiga marufuku mikusanyiko ya watu zaidi ya 1,000.
Nchini Marekani, zaidi ya watu 470 wamekutwa na maambukizi ya Covid-19 na mpaka sasa waliopoteza maisha ni watu 21.
Miongoni mwa nchi zilizoripoti ongezeko la maambukizi ni Ujerumani 939, Uhispani 589, Uingereza 273 na Uholanzo 265.
Albania, Bulgaria, Colombia, Costa Rica, visiwa vya Maldives, Malta, na Paraguay zimeripoti visa vya kwanza vya maambukizi ya virusi hivyo.
</doc>
<doc docid='bbc_habari-51888194' lang='swa' type='mono' source_url='https://www.bbc.co.uk/swahili/habari-51888194' term='COVID'>
Coronavirus: Changamoto zilizopo Afrika
Mlipuko wa virusi vya corona si tishio kwa mataifa ya Afrika, kwa sasa ni uhalisia tu kulingana na mataifa mengi duniani kuendelea kuathirika na ugonjwa huo.
Mlipuko wa virusi vya corona si tishio kwa mataifa ya Afrika, kwa sasa ni uhalisia tu kulingana na mataifa mengi duniani kuendelea kuathirika na ugonjwa huo.
Mataifa ya Afrika mashariki yamekuwa ya mwisho kuthibitisha kuwa na maambukizi ya corona: Sudan imethibitisha kuwa mwanaume mmoja mwenye miaka 50 amefariki kutokana na virusi vya corona, huku Ethiopia imesema kuwa raia wa Japan aliyekuwa  nchini humo amekutwa na maambukizi ya Covid-19.
Taarifa siku ya Ijumaa zilieleza kuwa mwanamke mmoja nchini Kenya , ambaye alikuwa ametoka safari Marekani na Uingereza alifika jijini Nairobi akiwa na virusi hivyo.
Picha na video ziliwekwa kwenye mitandao ya kijamii zikionyesha namna watu walivyofurika madukani kununua sabuni za kunawia mikono na chakula.
Shirika la afya duniani limetoa tahadhari kuwa nafasi ya kujitayarisha kukabiliana na janga hili haupo tena wakati mianya ya inayochangia kutokea kwa tatizo bado ipo.
"Kila nchi inaweza kubadili chanzo cha maambukizi haya kwa kuimarisha hatua za dharura ambazo wanaweza kuchukua," alisema Matshidiso Moeti, Mkurugenzi wa shirika duniani kwatika ukanda wa Afrika.
Huu ni wakati ambao kila taifa linapaswa kuwa tayari kwa mapokeo ya kukabiliana na janga hili.
Kesi za maambukizi zilizothibitishwa zinahusisha watu kutoka Ulaya mpaka Amerika ya Kaskazini.
Shirika la afya duniani limesema kuwa wakati maambukizi ya ndani yakiwa bado yako chini, kwa watu ambao hawana historia ya kusafiri, dunia inapaswa kutafuta mikakati bora zaidi kukabiliana na janga hili.
Hii ikiwa ina maanisha kuwa ili kupunguza kesi za corona watu wanapaswa kugunduliwa kwa haraka kuwa wana maambukizi, kuwatibu kwa kufuatilia watu waliotangamana naye wakati amepata maambukizi na kuwatenga .
Ingawa kuna idadi ndogo ya maambukizi barani Afrika lakini wataalamu pia ni changamoto.
Baadhi wanadhani kuwa hali ya hewa ya Afrika ni vigumu kwa wao kupata maambukizi hayo mapya.
John Nkengasong, kiongozi wa kituo cha kuzuia na kudhibiti magonjwa anasema kuwa takwimu za kuthibitisha hilo ziko kwenye maelezo tu na hakuna uthibitisho wowote.
"Lakini tunafahamu kuwa Covid-19 ni sehemu ya virusi vya corona ambapo husababishwa na mafua," aliiambia BBC.
Hii ni vyema kufahamu kuwa virusi vya corona huwa vinaweza kuzuilika kwenye maeneo ya hali ya joto kali.
Lakini Dkt. Nkengasong aliainisha kuwa matokeo ya mlipuko wa ugonjwa wa corona katika nchi zenye hali ya kitropiki kama Thailand.
Kama virusi hivi vikifuatiliwa na kuhusishwa na virusi vingine vya wakati wa msimu wa baridi, hii inahusisha upande wa Afrika kusini ambao huwa ni msimu wa baridi ", Dkt. Moeti  aliiambia BBC.
Kitu kimoja ambacho kinaiweka Afrika kuwa mbele zaidi ya mataifa mengine ya dunia ni kuanza kupima watu wanapoingia uwanja wa ndege na maeneo mengine ya kuingia ndani ya nchi.
Hii ni kwa sababu ya miundo mbinu ya kukabiliana na hali hii ilikuwa tayari kwa sababu ya mlipuko wa Ebola nchini DRC ambao unaonekana kumalizika sasa.
Kisa cha kwanza cha corona Jamuhuri ya Kidemokrasia ya Kongo kiligunduliwa namna hii.
Lakini dalili nyingi zinazojitokeza siku chache baada ya kuwasili, mfano mgonjwa wa kwanza wa corona Nigeria: Muitaliano alivyowasili mjini Lagos. Ambaye alitembelea jimbo la Ogun kabla hajawasili na kuanza kuumwa.
Watu aliohusiana nao walitafutwa na kila mmoja alikutwa na maambukizi ya virusi vya corona.
Bara la Afrika pia limepata muda wa kuona jinsi nchi nyingine zilivyokabiliana na virusi hivi vipya vya corona na kujiandaa.
Wakati wa janga hili, imeelezwa kuwa baadhi ya dalili za maambukizi zimeainishwa.
Hili ndio jambo ambalo wizara ya afya ya Afrika Kusini, imewaweka karantini watu ambao walikutwa na maambukizi na kushauri wengine ambao wanajiona kuwa na dalili za namna hiyo kutafuta tiba.
Mpaka sasa, nchi ambazo zimethibitisha kuwa na kesi hizo zinaonekana kufanikiwa kukabiliana na tatizo hilo.
Misri, Algeria na Tunisia zimeripotiwa kuwa na maambukizi ya ndani ya nchi.
Pia unaweza kutazama namna sahihi ya kunawa mikono:
Kuenea kwa kasi kwa maambukizi hayo kati ya mtu na mtu, ni jambo ambalo wataalamu wa afya barani Afrika wana hofu nalo kwa sababu kunaweza kufanya tatizo kuwa kubwa zaidi na kuzidi uwezo wa mfumo wa afya.
Duniani kote, kuna uwiano wa kati ya umri na makali ya maambukizi ya corona .
Wazee wako kwenye hatari zaidi ya kupata maambukizi.
"Kuna uwezekano kuwa idadi kubwa ya vijana  Afrika inaweza kuachwa kwenye kasi ya maambukizi haya," alisema  Dkt Nkengasong, kwa sababu bara la Afrika lina idadi ya vijana wengi zaidi ya wazee.
Lakini wasiwasi umeibuka kuhusu watu wenye upungufu wa kinga mwilini, wakiwemo watu wanaoishi na virusi vya ukimwi.
VVU tayari imepunguza kinga ya mwili, na kuacha mwili kupata maambukizi kiurahisi na kumfanya mtu kuwa na UKIMWI.
Zaidi ya watu milioni 32 wamekufa kutokana na virusi vya Ukimwi tangu virusi hivyo vibainike mapema mwaka 1980, kwa mujibu wa UNAids.
Karibu watu milioni 38 wanaishi na virusi na wengi wao wakiwa wametokea barani Afrika.
"Ni muhimu kusisitiza kuwa hakuna uthibitisho kuwa watu wanaoishi na virusi vya Ukimwi wako kwenye hatari zaidi ya kupata virusi vya corona au wakipata watakuwa katika wakati mgumu zaidi," alisema mkuu wa UNAids Bi. Winnie Byanyima.
Aliainisha kuwa kuna hofu kwamba watu wanaoishi na Ukimwi wanapaswa kuchukua hatua za tahadhari kama watu wengine.
Ingawa alitoa tahadhari kuwa watu wenye virusi vya ukimwi wanapaswa wasisahaulike wakati mataifa yanazingatia namna ya kukabiliana na corona.
Tafiti ya UNAids imebaini kuwa wakati mlipuko wa virusi vya corona ulipotokea nchini China, watu walioathirika ambao walikuwa wanaishi na virusi vya Ukimwi walibaini kuwa ni vigumu kwa wao kukabiliana na hali hiyo.
Vilevile alitaka tafiti zaidi kufanyika ili kujua uhusiano wa VVU na virusi vipya vya corona.
Dkt Nkengasong alisema kuwa wasiwasi wake upo kwenye mchanganyiko wa maambukizi hayo na magonjwa mengine.
"Si virusi vya Ukimwi tu bali kuna kifua kikuu na malaria pia," alisema.
Nina matumaini kuwa wakati dunia ikikabiliana na Covid-19, basi magonjwa makubwa yanayoathiri Afrika yasisahaulike.
Magonjwa hayo matatu hatari barani Afrika yanaweza kupelekea kuwa na vifo vingi zaidi.
Corona si kama Ebola, hili ni janga la dunia ikumbukwe.
Hivyo mataifa yanayoendelea yanapaswa kupambana yenyewe maana kila nchi inakabiliana na tatizo la upande wake pia.
</doc>
<doc docid='bbc_habari-51819470' lang='swa' type='mono' source_url='https://www.bbc.co.uk/swahili/habari-51819470' term='COVID'>
Coronavirus: Congo DRC yathibitisha kisa cha kwanza cha virusi vya Corona
Kisa cha kwanza cha virusi vya Corona kimethibitishwa nchini Jamhuri ya Kidemokrasia ya Congo. Msemaji wa wizara ya Afya amesema Jumanne.
Kisa cha kwanza cha virusi vya Corona kimethibitishwa nchini Jamhuri ya Kidemokrasia ya Congo. Msemaji wa wizara ya Afya amesema Jumanne.
Mgonjwa huyo ni Mkongo wa miaka 52 aliye na kibali cha kuishi Ufaransa, ambaye aliingia nchini humo siku mbili zilizopita na alikuwa amewekwa karantini baada ya uchunguzi aliofanywa katika uwanja wa ndege wa Kinshasa kubaini kuwa ameambukizwa virusi hivyo.
Alikuwa akipewa matibabu katika kituo cha zamani cha kuwatibu wagonjwa wa Ebola mashariki mwa mji mkuu wa Kinshasa.
Wizara ya afya ya DRC imesema kuwa inajaribu kwatafuta watu wengine waliyesafiri na mgonjwa huyo ili wawekwe karantini katika juhudi za kudhibiti maambukizi.
Waziri wa afya Eteni Longondo ametoa wito utulivu na kuzingatia usafi kwa kuosha mikono yao mara kwa mara.
Jamhuri ya Kidemokrasia ya Kongo ni nchi ya 11 ya Afrika kuthibitisha maambukizi ya ugonjwa hatari wa Covid-19.
Ugonjwa huo ambao ulianzia China umewauazaidi ya watu 3 800.
DR Congo kwa sasa imeimarisha uchunguzi katika viwanja vyake vinne vikuu vya ndege kwa kuwakagua kwa makini wasafiri walio na viwango vya juu vya joto- hatua ambayo imekuwa ikichukuliwa kama sehemu ya kupambana na maaambukizi ya virusi hatari vya Ebola.
</doc>
<doc docid='bbc_habari-52134828' lang='swa' type='mono' source_url='https://www.bbc.co.uk/swahili/habari-52134828' term='COVID'>
Coronavirus: Jinsi amri ya kutotoka nje inavyotekelezwa na mataifa tofauti duniani kuzuia virusi vya corona
Nchi zote duniani zitachukua hatua ambazo hazijawahi kuchukuliwa kabla ya kuzuia kuenea kwa virusi vya corona, kuanzia hatua kali kabisa, za wastani hadi zile za kawaida
Nchi zote duniani zitachukua hatua ambazo hazijawahi kuchukuliwa kabla ya kuzuia kuenea kwa virusi vya corona, kuanzia hatua kali kabisa, za wastani hadi zile za kawaida
Tunatupia jicho baadhi ya hatua ambazo si za kawaida zilizochukuliwa na mataifa mbalimbali kukabiliana na Covid-19.
Nchi ya Amerika ya Kati, ambayo imethibtisha karibia visa 1,000 vya ugonjwa wa Corona, imetangaza sheria kali za karantini ambayo ni kutenganisha watu kwa jinsia zao katika juhudi za kudhibiti usambaaji wa coronavirus.
Kuanzia Jumatano, wanaume na wanawake wataruhusiwa kutoka nje kwa saa mbili pekee kwa nyakati na siku tofauti.
Hakuna atakayeruhusiwa kutoka nje siku ya Jumapili.
"Karantini kama hii bila shaka si kwa ajili nyengine yoyote zaidi ya kulinda maisha yako," waziri wa usalama Juan Pino amesema katika mkutano na wanahabari.
Katika baadhi ya miji Colombia, watu wanaruhusiwa kwenda nje kwa kuzingatia nambari ya mwisho ya kitambulisho cha taifa.
Kwa mfano, watu wa Barrancabermeja ambao nambari yao ya mwisho ya kitambulisho inaishia na 0, 7 ama 4 wanaruhusiwa kutoka nje Jumatatu, huku wale ambao nambari yao ya kitambulisho inaishia na 1, 8 au 5 wakiruhusiwa kutoka nje siku ya Jumanne.
Nchi jirani ya Bolivia ina sheria kama hizo.
Wakati fulani, serikali ya Serbia ilianzisha  "saa ya kutembea na mbwa" kuanzia 20:00 hadi 21:00 kwa wale walio maeneo ambayo hawaruhusiwi kutoka nje.
Lakini kwasasa hilo pia limeondolewa, na kusababaisha wamiliki wa mbwa kuanza kupinga hatua hiyo kwasababu mbwa wanapiga kelele kwa muda mrefu.
Daktari mmoja wa wanyama amesema kuondoa ruhusa ya wanyama kutembea jioni kunaweza kufanya wanyama hao kuwa na tatizo hasa la njia ya mkojo na kuharibu mazingira ya watu majumbani.
Rais wa Belarus Alexander Lukashenko amekuwa akishangaza wengi kuhusu namna anavyoshughulikia mlipuko wa coronavirus.
Alichukulia mzaha pendekezo la kwamba nchi hiyo ijaribu kutosambaza virusi vya Corona kwasababu kulingana na yeye hakuna vile virusi hivyo vinaweza kusambaa hadi nchini humo.
Akizungumza na mwanahabari mmoja wakati wa mechi ya mchezo wa magongo, alidai kwamba mikusanyiko katika sehemu kama hiyo haina tatizo kwasababu baridi ndani ya uwanja itasaidia kuzuia virusi hivyo visisambae.
Bado haijathibitishwa kama pengine hiyo ndio sababu virusi vya corona haviwezi kuonekana kwa macho ya kawaida tu.
Tofauti na maeneo mengi ya Ulaya, Belarus haijaweka masharti yoyote katika michezo.
"Hapa hakuna virusi, ," Bwana Lukashenko amesema. "Nina uhakika hujawahi kuviona hapa, au sio? hata mimi pia sijaviona! Hili ni jokofu. Hususan michezo kama ya barafu, hili jokofu hapa, hakuna tiba nzuri kama hii!''
Pia inasemekana kwamba amekuwa akinywa kiywaji cha vodka na kufunga safari mara kadhaa hadi sauna kama njia za kuzuia virusi hivi - jambo ambalo ni kinyume kabisa na ushauri wa kitaalam.
Tofauti na majirani zao, Uswidi pia nayo haijakuwa na sheria kali linapokuja suala la hatua za kusimamisha shughuli zote, licha ya kwamba visa 4,500 vimethibitshwa. Serikali inatumai kwamba raia watachukua jukumu kuchukua hatua stahiki na kuamini kwamba wanaweza kufanya maamuzi yanayostahili.
Mikusanyiko ya zaidi ya watu 50 ilipigwa marufuku Jumapili lakini shule za watoto chini ya miaka 16 bado zinaendelea kama kawaida.
Baa na migahawa bado inaendesha shughuli zao na idadi kubwa ya watu bado wanatangamana kama kawaida.
Mkakati huo umeibua hisia tofauti nyumbani na nje ya nchi lakini wakati ujao itajulikana ikiwa mpango wa Uswidi umefanikiwa au la.
Ushauri uliotolewa Malaysia umefanikiwa kutogawanya raia.
Serikali ililazimika kuomba msamaha baada ya wizara ya masuala ya wanawake kuandika ujumbe mtandaoni wakitoa wito kwa wanawake kwamba wavae nguo zao, wajipambe na kukwepa kukumbatia waume zao wakati ambao nchi hiyo inapitia kipindi cha amri ya kusalia ndani kwa muda fulani.
Watumiaji wa mitandao ya kijamii walikuwa wepesi sana wa kukosoa ujumbe huo ambao baadae uliondolewa.
Wakati huohuo, Turkmenistan, inasemekana imechukua mkondo tofauti kabisa wa kukabliana na janga hili la virusi vya Corona...na kupiga marufuku utumiaji wa jina "coronavirus".
Kulingana na tovuti ya Gazeti la independent news, neno corona limepigwa marufuku na likaondolewa katika kijitabu cha taarifa za afya. Wanahabari wa Radio Azatlyk wanasema kwamba wale wanaozungumza kuhusu virusi hivyo au wanaovaa barakoa hadharani huenda wakakamatwa na polisi.
Mamlaka inasema kwamba hakuna kisa hata kimoja cha corona kilichorekodiwa huko Turkmenistan, inayopakana na moja ya mataifa yaliovamiwa vibaya na ugonjwa huo, taifa la Iran.
Shirika la Afya duniani limesema watu ambao hawana tatizo lolote hawastahili kuvaa barakoa labda wawe wanamuuguza mtu ambaye ameugua ugonjwa huo, Austria imelazimisha utumiaji wa barakoa kwenye maduka ya jumla.
Sheria hizo mpya zilitangazwa na chansela Sebastian Kurz na zikaanza kutekelezwa Jumatano, huku mamilioni ya barakoa zikianza kutolewa.
Ingawa barakoa ni jambo la kawaida katika bara la Asia, Austria ni ya nne miongoni mwa nchi za ulaya kuhimiza utumiaji wa barakoa katika maeneo ya umma - wakifuata nyayo za Jamuhuri ya Czech, Slovakia na Bosnia and Herzegovina.
</doc>
<doc docid='bbc_habari-52564595' lang='swa' type='mono' source_url='https://www.bbc.co.uk/swahili/habari-52564595' term='COVID'>
Virusi vya Corona: Kuganda kwa damu, tatizo linalowakumba wagonjwa wengi walio katika hali mahututi lazua hofu
Wangonjwa wengi ambao wamekuwa na tatizo la damu kuganda katika mishipa wamekuwa wakitumia dawa za kujaribu kuyeyusha damu hiyo na kufanya tatizo hilo lisilo la kawaida kuwa la kipekee.
Wangonjwa wengi ambao wamekuwa na tatizo la damu kuganda katika mishipa wamekuwa wakitumia dawa za kujaribu kuyeyusha damu hiyo na kufanya tatizo hilo lisilo la kawaida kuwa la kipekee.
Huku idadi ya wagonjwa waliopo na waliofariki ikiongezeka, madaktari wamegundua kwamba Covid-19, ugonjwa unaosababisha virusi vya corona ni ugonjwa usiofahamika kwa rahisi zaidi ya ilivyodhaniwa.
Ugonjwa huo unaweza kuathiri viungo kama vile ini, figo, utumbo, moyo na ubongo.
Tatizo kubwa lakini ni jinsi damu inavyoganda katika mishipa ya wagonjwa wanaopewa dawa za kufanya migando hiyo ya damu kuyeyuka.
Migando hiyo ya damu inaweza kufika katika viungo kama vile mapafu, moyo, ubongo na kusababisha mshtuko wa moyo unaoweza kusababisha kifo.
Siku chache zilizopita, madaktari katika hopsitali ya Mount Sinai mjini New York walichapisha utafiti unaosema kwamba mgando wa damu hususana katika mapafu unawaathiri vibaya wagonjwa wa Covid-19 walio mahututi.
Wataalamu hao pia walifichua kwamba migando hiyo ya damu inaweza kusababisha ugonjwa wa kiharusi miongoni mwa wagonjwa vijana  walioambukizwa virusi vya corona.
Madaktari katika mataifa tofauti wameripoti tatizo sawa na hilo.
Uchanganuzi wa wagonjwa 183 wa Covid-19 uliofanywa na wanasayansi wa China umebaini kwamba asilimia 71 ya wale waliofariki walikuwa na mgando wa damu.
Nchini Uholanzi utafiti uliofanyiwa wagonjwa 184 waliokuwa wamelazwa katika chumba cha wagonjwa mahututi thuluthi moja ya wagonjwa hao walikuwa na mgando katika damu.
Nchini Marekani madaktari wengi wamesema kwamba migando hiyo ndio sababu kuu ya vifo miongoni mwa wagonjwa wa Covid 19.
Ijapokuwa migando ya damu sio tatizo lisilo kuwa la kawaida  kwa wagonjwa walio katika hali mahututi, maafisa hao wa afya wameshangazwa na idadi ya wagonjwa wa Covid 19 walio na tatizo hilo.
Je tatizo hilo husababishwa na nini?
Bado hakuna uamuzi wa pamoja kuhusu sababu za migando hiyo ya damu katika mishipa . Kufikia sasa kuna uvumi chungu nzima , alisema Coopersmith mtaalam wa chumba cha wagonjwa mahututi na profesa wa chuo kikuu cha tiba cha Emory University School mjini Atlanta, USA, akizungumza na BBC Brazil.)
Anasema kwamba kuna sababu nyingi ambazo lazima ziweko kwa damu kuganda na mwili hushindwa kuamua kati ya kuvuja damu na kuganda kwa damu hiyo.
Haijulikani iwapo migando hiyo husababishwa na virusi vya corona ama kinga katika hali yake ya kukabiliana na Covid-19.
Wagonjwa wengi huwa wamelazwa hivyobasi inaongeza hatari ya damu kuganda.
Haijulikani iwapo migando hiyo ya damu ni madhara ya kandokado ya mgonjwa ama iwapo migando hiyo inasababisha kufeli kwa viungo mwilini.
Migando ya damu pia imeonekana miongoni mwa miili ya wagonjwa wengine.
Dkt.Gregory Piazza, mtaalamu wa magonjwa ya moyo mjini Birmingham na hospitali ya wanawake mjini Bostona pamoja na kuwa profesa katika chuo kikuu cha tiba cha Havard, anaammbia BC Brazil kwamba pia yeye alianza kugundua migando ya damu miongoni mwa wagonjwa waliokuwa katika cumba mahututi  walio na virusi vya corona ambao walikuwa katika hali mbaya.
"Katika visa vingine tunagundua migando mikubwa katika mishipa ya damu iliopo karibu na moyo, alisema Piazza''.
"Inaweza kuwa katika mishipa ya kupeleka damu katika moyo na hivyobasi kusababisha mshtuko wa moyo au katika mkishipa inayopeleka damu katika ubongo na hivyobasi kusababisha kiarusi ama mara nyengine katika mishipa inayopeleka damu katika miguu na mikono na hivyo usababisha hatari ya mtu kukatwa mguu ama mkono''anasema.
Kisa kimoja kilichovutia watu nchini Marekani ni kile cha muigizaji Nick Cordero , 41 ambaye alilazwa hopsitalini  mjini New York , aliambia BBC Brazil.
Wiki iliopita madaktari waliopo katika hospitali hiyo walitoa maelezo kuhusu wagonjwa watano wa virusi vya corona waliougua kiarusi.
Walikuwa kati ya umri wa miaka 33 hadi 49,  na walikuwa na dalili chache  ama hata bila ishara zozote za Covid-19.
Baadhi yao hawakujua kwamba wameambukizwa ama hata kubaini walikuwa na kiarusi, na hawakuulizia usaidizi kwa hofu ya kusababisha maambukizi hospitalini.
Kulingana na madaktari mgando wa damu katika miguu huonekana mara kwa mara miononi mwa wagonjwa wa Covid-19.
Baadhi ya hospitai zimekuwa zikitumia tiba ya kuyeyusha mgando wa damu katika mishipa kwa wagonjwa wote wanaougua Civid-19.
Lakini wataalama wanaonya kwamba tiba hiyo inahitaji makini kwa kuwa inaweza kuongeza hatari ya kuvuja damu na kusisitiza kwamba utafiti zaidi unahitajika.
</doc>
<doc docid='bbc_habari-52053737' lang='swa' type='mono' source_url='https://www.bbc.co.uk/swahili/habari-52053737' term='COVID'>
Coronavirus: Kenya yatangaza kifo cha kwanza cha mgonjwa mwenye virusi vya corona
Kenya imetangaza kifo cha kwanza cha mgonjwa aliyekuwa akiugua virusi vya corona.
Kenya imetangaza kifo cha kwanza cha mgonjwa aliyekuwa akiugua virusi vya corona.
Mwathiriwa huyo ambaye ni raia wa Kenya mwenye umri wa miaka 66 aliaga dunia  siku ya Alhamisi nyakati za mchana  katika chumba cha wagonjwa mahututi katika hospitali ya Agha Khan jini nairobi ambako alikua amelazwa.
Raia huyo ambaye alikua akiugua ugonjwa wa kisukari alikuwa amewasili  nchini  tarehe 13 mwezi Machi  kutoka Afrika Kusini kupitia Swaziland.
Katika taarifa yake iliotiwa saini na waziri wa Afya Mutahi Kagwe, serikali ilisema kwamba ilipokea kwa huzuni habari za kifo cha Mkenya huyo ambaye alikuwa amekutwa na virusi hivyo baada ya kupimwa.
Siku ya Alhamisi, Kenya ilithibitisha visa vingine vitatu vya coronavirus na hivyobasi kuongeza idadi hiyo kufikia visa 31.
Katika mkutano na wanahabari  afisa mkuu katika wizara ya afya Mercy Mwangangi alisema kwamba visa vyote vya hivi karibuni ni vya Wakenya waliokaribiana na watu walioripotiwa kuwa na ugonjwa huo hapo awali.
Hatua hiyo inajiri baada ya Rais wa Kenya Uhuru Kenyatta siku ya Jumatano kutangaza kisa cha kwanza cha mtu aliyepona kabisa ugonjwa wa corona.
Akilihutubia taifa Uhuru Kenyatta alisema kwamba matokeo hayo mapya ni dhihirisho tosha kwamba ugonjwa huo unaweza kukabiliwa.
Rais pia alitangaza hatua kadhaa ambazo alisema zitasaidia serikali yake kukabili janga la corona ikiwa ni pamoja na amri ya kutotoka nje kuanzia Ijumaa Machi 27 kuanzia saa moja usiku hadi saa kumi na mbili asubuhi.
Orodha kamili ya watu wanaotoa huduma muhimu ambao hawatathiriwa na amri hio pia ilitolewa siku ya Jumatano.
Katika hotuba yake rais alisema kwamba ushuru wa ziada utapunguzwa kutoka asilimia 16% hadi 14% kuanzia Aprili 2020.
Rais pia alitangaza  hatua ya kupunguza mshahara wake na naibu wake  kwa asilimia 80 huku mawaziri wake wakipunguza mshahara wao kwa asilimia 30.
Ramani ya hali ya coronavirus duniani
Mlipuko wa virusi vya corona unaosababisha ugonjwa wa Covid-19, ulitokea katika mkoa wa Hubei nchini China.
Tayari virusi hivyo vimesambaa katika mabara yote duniani isipokuwa Antarctica.
Kufikia sasa kinachojulikana ni kuwa Covid-19, ni ugonjwa ambao unaathiri mfumo wa kupumua wa binadamu.
Dalili zake ni pamoja na homa kali, kukohoa ambako baada ya wiki moja muathiriwa anakabiliwa na tatizo la kupumua.
Unaweza kufuatilia kwenye ramani ifuatayo kufahamu zaidi kuhusu hali ya maambukizi  na vifo vilivyotokana na ugonjwa huo duniani
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52253980' lang='swa' type='mono' source_url='https://www.bbc.co.uk/swahili/habari-52253980' term='COVID'>
Virusi vya Corona: Vifo vyazidi 2,000 kwa siku moja Marekani
Marekani imekua nchi ya kwanza duniani kurekodi zaidi ya vifo 2000 vya virusi vya corona kwa siku moja.
Marekani imekua nchi ya kwanza duniani kurekodi zaidi ya vifo 2000 vya virusi vya corona kwa siku moja.
Takwimu kutoka Chuo Kikuu cha Johns Hopkins zinaonyesha kuwa watu 2,108 wamekufa katika kipindi cha saa 24, huku kukiwa sasa na zaidi ya watu nusu milioni walioambukia virusi hivyo nchini Marekani.
Marekani hivi karibuni inaweza kuipita Italia kwa idadi zaidi ya vifo vinavyotokana na virusi hivyo  kote duniani.
Lakini Mtaalamu wa Ikilu ya White House kuhusu Covid-19 anasema mlipuko unaanza kuwa wa kiwango cha chini kote nchini Marekani.
Dokta Deborah Birx anasema kuwa kuna ishara nzuri za kupungua kwa mlipuko, lakini akaonya kuwa : "Licha ya kwamba matokeo yanaweza kutia moyo, hatujafikia kilele cha maambukizi."
Rais Donald Trump pia amesema kuwa anatarajia Marekani kushuhudia kiwango cha chini cha vifo kuliko makadirio ya awali ya vifo 100,000, akiongeza kuwa: " Tunaona ishara za wazi kwamba mikakati yetu mizuri inanusuru maisha ya watu wasiohesabika".
Marekani sasa ina takribani vifo 18,693 na idadi ya visa vilivyothibitishwa ni 500,399, kwa mujibu wa Chuo Kikuu cha Johns Hopkins, ambacho ndicho kinachofuatilia takwimu za ugonjwa huo kote duniani.
Takriban nusu ya vifo vilirekodiwa katika eneo la New York.
Italia imeripoti vifo 18,849 huku vifo zaidi ya 102,000 vikiripotiwa kote duniani kutokana na virusi vya corona.
Watafiti walikua wamekadiria idadi ya vifo nchini Marekani ingefikia kilele chake Ijumaa na hatimae kuanza kushuka, vilishuka hadi kufikia vifo vipatavyo 970 kwa siku ilipofika Mei Mosi-siku ambayo utawala wa Trump ulikua umeitaja kama siku ya kuanza shughuli zake za kiuchumi.
"Ninataka shughuli za uchumi zifunguliwe mapema iwezekanavyo," Bwana Trump alisema katika hotuba yake ya  siku ya Ijumaa Kuu aliyoitoa katika  Ikulu ya White House. "Ninaweza kusema bila shaka ni uamuzi mkumbwa ambao imewahi kuufanya"
Hatahivyo, hakuna hatua ambayo itachukuliwa hadi serikali itakapofahamu kuwa" nchi itakua katika hali nzuri ya afya", alisema. "Hatutaki kurudi nyuma na kuanza tena kupambana na virusi ."
Jinsi mlipuko wa corona ulivyobadili maisha jijini New York
Virusi vya corona vimebadili kila kitu kuhusu maisha New York, na sasa imegeuka kuwa uwanja wa vifo.
Wakazi wa New York wameshitushwa na kushuhudia: magari ya kubebea wagonjwa (ambulansi) karibu wakati wote yakiwasha vimulimuli katika mitaa iliyotorokwa na watu, miili iliyowekwa kwenye mifuko ya plasitiki inayoingizwa kwenye malori ya friji nje ya hospitali na sasa makaburi mapya yanachimbwa katika kisiwa Hart kwa ajili ya uwezekano wa kufanya mazishi ya jumla.
Makaburi yaliyoko mbali yanayoweza kufikiwa kwa njia ya maboti, ni sehemu inayofahamika kihistoria kama eneo la huzuni kasababu ni mahala pa makaburi ya jumla yasiyojengwa na mawe kutokana na kwamba ni eneo inapozikwa miili isiyo na wenyewe.
Hifadhi ya maiti ya jiji la New York ilikuwa na uwezo wa kupokea miili mingi kabla ya dharura ya mazishi ya wahanga wa mlipuko wa Covid-19.  Lakini sasa lazima wahanga wa virusi wazikwe haraka ili kuepusha maambukizi.
Wakurugenzi wa mazishi wanazungumzia jinsi ongozeko la juu la vifo inavyotisha na kufadhaisha. Hata kabla ya rekodi ya wiki hii ya idadi ya vifo, baadhi ya familia zililazimika kusubiri kwa wiki moja au zaidi kuizika au kuiteketeza miili ya wapendwa wao.
Ni kwanini mlipuko unaweza kuanza kupugua hivi karibuni?
Dokta Anthony Fauci, Mkuu wa magonjwa ya maambukizi nchini Marekani, alisema kuwa "nchi inaanza kushuhudia kupungua" kwa visa na vifo.   "maendeleo mazuri", lakini akaongeza kuwa    ingawa ni muhimu juhudi za kupunguza maambukizi kama kuepuka watu kukaribiana zendelezwe.
Ubashiri mpya wa Taasisi ya hesabu na tathmini katika Chuo kikuu cha Washington unatabiri kuwa kutakua na vifo 60,000 ifikapo tarehe 4 Agosti kama sheria zilizowekwa zitaendelea kuwepo. Mwezi uliopita, Doctor Fauci alikadiria kuwa kutakua na vifo walau 100,000.
Ijumaa, Gavana wa  New York Andrew Cuomo alisema kuwa data za hivi karibuni zinaonyesha jibo hilo limefanikiwa  "kupunguza usaambaaji wa virusi  ", lakini pia akaonya kuwa ni mapema mno kwa watu kuanza kupuuza hatua ya watu kutokaribiana . "Ingawa ni jambo linalosumbua, hata kama ni vigumu, lazima tuizowee."
Katika hotuba yake Ijumaa rais Trump alisema kuwa aliona picha za ndege zisizokua na rubani za masanduku mengi ya maiti yakiwa yamekwama kwenye makari ya jumla katika kisiwa cha New York cha Hart. Maafisa huko wanasema kisiwa, ambacho kimekuwa kikitumiwa kuzika maiti za watu wasiokua na ndugu kwa miaka zaidi ya 150, sasa wanazika miili mara tano zaidi ya kiwango cha kawaida.
</doc>
<doc docid='bbc_habari-52467315' lang='swa' type='mono' source_url='https://www.bbc.co.uk/swahili/habari-52467315' term='COVID'>
Virusi vya corona: Museveni atoa masharti ya kuwadhibiti madereva wa malori Uganda
Rais wa Uganda Yoweri Museveni  ametangaza hatua mpya za kudhibiti mienendo ya madereva wa malori yanayoingia nchini humo kutoka mataifa jirani baada ya zaidi ya madereva 20 kupatikana na ugonjwa wa Covid-19.
Rais wa Uganda Yoweri Museveni  ametangaza hatua mpya za kudhibiti mienendo ya madereva wa malori yanayoingia nchini humo kutoka mataifa jirani baada ya zaidi ya madereva 20 kupatikana na ugonjwa wa Covid-19.
Mataifa ya Uganda na Kenya yamekuwa yakiwafanyia vipimo wa virusi vya corona madereva wa malori katika mipaka yao hali ambayo imesababisha foleni ndefu ya magari hayo yaliopiga foleni ndefu
Madereva na wasaidizi wao upande wa Kenya wamelalamikia jinsi walivyosubiri kwa siku kadhaa kufanyiwa vipimo vya Covid-19 kabla ya kuruhusiwa kuvuka mpaka wa kuingia Uganda.
Njia ya usafirishaji mizigo kutoka bandari ya Mombasa nchini Kenya ni muhimu sana katika usafirishaji wa bidhaa muhimu kama vile chakula na dawa hadi Uganda, Rwanda, Sudan Kusini na Jamhuri ya Kidemocrasia ya Congo.
Lakini wasafirishaji wa mizigo hiyo sasa wanahofiwa huenda wakaeneza virusi vya corona katika kanda ya Afrika Mashariki.
Sasa Rais Museveni anasema hatua zaidi zitachukuliwa kudhibiti maambukizi ya virusi vya corona.
Hatua hizo ni pamoja na kila lori kuwa na mtu mmoja - dereva pekee yake ambaye hataruhusiwa kulala hotelini wala nyumbani kwa watu.
Bw. Museveni pia amesema mienendo ya madereva hao itachunguzwa
Katika hotuba yake kwa taifa usiku wa Jumanne Rais Museveni pia aliangazia kuongezeka kwa chuki dhidi ya madereva hao kutoka kwa baadhi Waganda ambao wanahofia wataleta maambukizi ya corona niching humo.
Museveni aliongeza kwamba kusitisha usafirishaji wa bidhaa itakuwa na athari kubwa lakini alikubali kuwa madereva hao ni tishio katika  mapambano ya nchi hiyo dhidi ya corona ikitoa mfano wa janga la Ukimwi la miaka ya 1980 na miaka ya tisini wakati ambapo madereva wa malori katika kanda hiyo waliaambukiza watu virus vya HIV katika kila miji waliyopitia wakiwa safarini.
</doc>
<doc docid='bbc_habari-52555358' lang='swa' type='mono' source_url='https://www.bbc.co.uk/swahili/habari-52555358' term='COVID'>
Tetesi za Soka Ulaya Jumatano 6.5.2020: Pogba, Ramsey, Fernandes, Pepe, Mbappe, Willian, Chiesa

Manchester United wako makini kumsajili kiungo wa kati wa Juventus na Wales Aaron Ramsey, 29, kama sehemu ya makubaliano ya mabadilishano na mchezaji wa Ufaransa Paul Pogba, 27. (Express)
Sporting Lisbon imeripotiwa kwa Fifa na Sampdoria, inayodai kwamba inawadai euro milioni 4 baada ya kumuuza Bruno Fernandes, 25, kwa Manchester United Januari. Mchezaji huyo kiungo wa kati raia wa Ureno alitoka Italia na kwenda Sporting 2017. (Mirror)
Arsenal huenda ikalazimika kuuza wachezaji wake sita ili kupata pesa za kulipa pesa zilizosalia kwa winga wa Ivory Coast Nicolas Pepe euro milioni 72 kwa hatua yake ya kutoka Lille msimu uliopita. (Sun)
Winga wa Chelsea Willian, 31, anatarajiwa kusalia London mkataba wake Stamford Bridge utakapofikia ukomo Juni, huku mchezaji huyo wa Brazil akitarajia kuungana na kocha wake wa zamani  Jose Mourinho at Tottenham. (Mail)
Juventus itaendelea na azma yake ya kumwinda winga wa Italia Fiorentina Federico Chiesa, wakati ambapo klabu yake iko tayari kumuuza kwa tahamani yake anastahili huku Chelsea, Manchester United pamoja na Inter Milan pia nao wakiwa wanammezea mate mchezaji huyo, 22. (Goal)
Manchester City wameonesha nia ya kumsajili Lucas Martinez, 23, wa River Plate Quarta, na wanataka raia huyo wa Argentina kujumuika na wachezaji kuijiunga na Manchester City katika wanja wa Etihad huku mlinzi mwenzake Nicolas Otamendi, 32, akielekea kwengineko. (Sports Witness via TNT Sports - in Spanish)
Manchester United inahitajika kufanya maamuzi juu ya hatma ya mlinda lango Muingereza wa Under-21 Dean Henderson, 23, ambaye ameonesha umahiri wake wakati akiwa Sheffield United kwa mkopo, ikizangatiwa kwamba mkataba wake unamalizika mwisho wa Juni. (Sun)
Matumaini ya Everton kumsajili mchezaji wa Napoli Allan, 29, yanadidimia wakati ambapo mmiliki wa klabu hiyo ya Serie A akisema thamani ya kiungo wa kati wa Brazil ya euro milioni 65 ikitarajiwa kupungua kwasababu ya Covid-19 - sawa na ilivyo kwa mchezaji mlinzi wa Senegali Kalidou Koulibaly, 28, anayelengwa na Liverpool anayesemekana kuwa na thamani ya euro milioni 95. (Il Napolista - in Italian)
Msambulizi wa Paris St-Germain na Ufaransa Kylian Mbappe, 21, ameomba kuruhusiwa kuhama timu hiyo kwenda Real Madrid au klabu nyengine yoyote ya Ulaya siku za usoni. (AS - in Spanish)
Arsenal inataka kumsaka kiungo wakati wa Bayern Munich Angelo Stiller, 19. (Bild - in German)
Mshambuliaji wa Juventus na Argentina Gonzalo Higuain bado hajaamua ikiwa atarejea Italia kutoka kwao huku klabu yake ya tangu utotoni River Plate ikitaka kumsajili mhcezaji huyo, 32. (TuttoSport - in Italian)
Lyon inataka kuendelea kuwa na mshambuliaji wa Cameroon Karl Toko-Ekambi, 27 ambaye yuko kwa mkopo. (Goal)
DC United bado inataka kumsajili mlinzi dirisha la usajili litakapofunguliwa tena baada ya mipango yao kuathirika na kuahirishwa kwa ligi ikiwa imesalia michezo miwili tu msimu kumalizika. (MLSsoccer.com)
Refa msaidizi wa video ataendelea kutumika katika ligi ya Primia pale msimu utakapoanza tena. (Telegraph - subscription required)
</doc>
<doc docid='bbc_habari-51989477' lang='swa' type='mono' source_url='https://www.bbc.co.uk/swahili/habari-51989477' term='COVID'>
Coronavirus na chloroquine: Je matumizi yake yameidhinishwa Marekani?
Rais wa Marekani Trump anadai dawa inayotumiwa dhidi ya malaria imeithinishwa  nchini Marekani kutibu  coronavirus mpya.
Rais wa Marekani Trump anadai dawa inayotumiwa dhidi ya malaria imeithinishwa  nchini Marekani kutibu  coronavirus mpya.
Chloroquine ni moja ya madawa ya zamani sana yanayofahamika sana kutibu ugonjwa wa malaria.
Kwahivyo je rais ni sahihi na ni kipi kinafahamika juu ufanisi wake wa kimatibabu?
Chloroquine imekuepo kwa miongo kadhaa. Haitolewi tena katika mataifa mengi ya Afrika kwasababu ya kinga iliyojengwa na wadudu wa malaria.
Baadhi ya nchi zimetoa sheria ya kukabiliana na matumizi ya dawa hiyo, lakini imebakia kuwa maarufu miongoni mwa wale wenye sekta binafsi ya soko la madawa na inauzwa kwa kiwango kikubwa.
Hii ni dhahiri hasa nchini Nigeria ambako kumekua na ripoti za chloroquine kununuliwa sana katika maduka ya dawa na hivyo kusababisha upungufu, na kwa sehemu kubwa upungufu huo umechochewa na kauli ya Bwana Trump.
Chloroquine bado haijaidhinishwa kwa tiba ya coronavirus
Rais Trump,  katika mkutano wa kila siku na waandishi wa habari, alidai kwamba chloroquine imeidhinishwa kwa kwa ajili ya kutumiwa kwa matibabu ya coronavirus na Taasisi ya Marekani ya masuala ya  Chakula na Dawa  (FDA). Taasisi hiyo inahusika na utoaji wa vibali vya dawa nchini Marekani.
"Tutaweza kuwezesha upatikanaji wa dawa hiyo mara moja. Na hapo ndio  FDA imekua bora. Wamepitia mchakato wa kuiidhinisha - imeidhinishwa."
Kusema wazi, chloroquine imeidhinishwa kutibu magonjwa ya malaria ugonjwa wa viungo (arthritis). Hatahivyo, FDA imeweka wazi  dawa hiyo haitibu watu Covid-19 coronavirus.
" Hakuna idhini ya FDA- ya matumizi ya dawa hiyo  kutibu au kuzuwia  Covid-19."
Hatahivyo, FDA inasema kuwa utafiti unaendelea kuangalia ikiwa chloroquine inaweza kutibu Covid-19. Imesema pia kwamba imeagizwa na Bwana Trump kuanzisha kliniki ya majaribio ya kimatibabu ili kuichunguza dawa hiyo.
Vipi kuhusu hali ya utafidi wa dunia juu ya coronavirus?
Haishangazi kwamba chloroquine imekua ni sehemu ya utafiti wa kuwasaidia wagonjwa wa coronavirus
Inafahamika  sana, na ni nafuu na rahisi kutengeneza. Katika kuwatibu wagonjwa wa Malaria, dawa hiyo imekua ikitumika kupunguza joto la mwili na vidonda.
"Chloroquine ilionekana kuzuwia coronavirus katika tafiti za maabara. Kuna ushahidi kiasi kutoka kwa madaktari wakisema kuwa imeonekana kusaidia  " anasema James Gallagher, Mwandishi wa BBC wa masuala ya afya.
Lakini la muhimuni kwamba hakuna ushahidi kamili wa majaribio ya tiba ambao umekamilika ambayo ni muhimu kuonyesha jinsi dawa inavyofanya kazi katika mgonjwa halisi, ingawa yanafanyika katika mataifa ya Uchina, Marekani, Uhispani na Uingereza.
Shirika la Afya Duniani linasema kuwa hadi sasa hakuna ushahidi wa ufanisi wake, lakini dawa hiyo ni sehemu ya majaribio yanayoendelea
" Ili kufahamu ni dawa gani inaweza kufanya kazi katika kutibu maambukizi ya virusi tunahitaji kufanya majaribio ya kimatibabu ili kupata ushahidi kamili kujua ikiwa inafanya kazi au la  ,"anasema Profesa  Trudie Lang, mkurugenzi wa  mtandao wa Afya ya dunia katika Chuo kikuu cha Oxford nchini Uingereza.
Watu wengi tayari wameanza kutaka kuifahamu zaidi dawa  hasa katika mtandao.
Idadi ya watu wanaotafuta maelezo yake imepanda katika kipindi cha wiki iliyopita, kwamujibu wa data za Google za taarifa zinazosakwa zaidi - Google Trends d, na entrepreneur Elon Musk alisababisha gumzo pale alipotuma ujumbe wa twitter uliokua na taarifa alizozisaka kuhusu dawa hiyo.
Janga la coronavirus linazungumziwa na karibu kila mtu nchini Nigeria katika makanisa, misikiti, na shule  anasema  Daniel Semeniworima,  mwandishi wa BBC  idhaa ya  Pidgin  mjini Lagos.Nyingi kati ya nyumba nchini Nigeria bado zinatumia dawa ya  chloroquine kwa matibabu ya malaria ingawa ilipigwa marufuku mwaka 2005.
Taarifa ya  juu ya utafiti wa mwezi Februari nchini Uchina juu ya matumizi ya chloroquine kwa coronavirus tayari yameibua mjadala mkubwa mjini  Lagos, kwa hiyo watu wananunua na kuiweka dawa hiyo.
Kufuatia kauli ya Bwana Trump  kuhusu  chloroquine kama tiba ya  coronavirus treatment, maduka ya kawaida na yale ya madawa yaliuza haraka na kumaliza kabisa dawa hiyo
Lakini kituo cha udhibiti wa magonjwa nchini Nigeria kimewaambia watu waache kuitumia.
" WHO  BADO haijaidhinisha matumizi ya chloroquine kwa ajili ya tiba ya  #COVID19."
#FactsNotFear@WHO has NOT approved the use of chloroquine for #COVID19 management. Scientists are working hard to confirm the safety of several drugs for this disease.Please DO NOT engage in self-medication. This will cause harm and can lead to death.#COVID19Nigeria pic.twitter.com/K6kljq0VtW
Mwisho wa ujumbe  wa Twitter wa @NCDCgov
Hospitals Now Receiving Patients Suffering From Chloroquine Poisoning says Lagos SSA Health @Oreoluwa_Finnih ..... urges people against massive consumption of Chloroquine as a measure to fight Coronavirus. ð¤¦ð½ââï¸ð¤¦ð½ââï¸#COVID19 #Covid19Lagos pic.twitter.com/CmQhEmkJTx
Mwisho wa ujumbe  wa Twitter wa @Mr_JAGss
Daniel Semeniworima anasema kuwa watu wanachukua maamuzi ambayo hayana maelezo kubaki salama lakini hili linakua na athari mbaya za kimatibabu.
Imeripotiwa kwamba sasa Lagos inakabiliana na tatizo la watu ambao wameathiriwa kwa kumeza chloroquine zaidi ya dozi ya kawaida.
</doc>
<doc docid='bbc_habari-52460654' lang='swa' type='mono' source_url='https://www.bbc.co.uk/swahili/habari-52460654' term='COVID'>
Vurusi vya corona: Mikakati iliyowekwa na serikali za Afrika kuhakikisha raia wanaendelea kupata chakula.
Tumekwama nyumbani kwasababu ya amri ya  kutotoka nje, Richard Kabanda raia wa Uganda mwenye umri wa miaka  25, ana wasiwasi kuhusu chakula cha familia yake
Tumekwama nyumbani kwasababu ya amri ya  kutotoka nje, Richard Kabanda raia wa Uganda mwenye umri wa miaka  25, ana wasiwasi kuhusu chakula cha familia yake
Dereva wa pikipiki, anayepata karibu $2 (Â£1.60) kwa siku, hajafanyakazi tangu serikali ilipopiga marufuku usafiri wa umma mwezi uliopita kama sehemu ya hatua ya kupunguza maambukizi ya virusi vya corona.
"Tutakufa kwasababu hakuna tunachoweza kufanya," amezungumza na BBC akiwa nyumbani kwake, katika eneo moja la mabanda karibu na ziwa Victoria.
"Tutakufa ndani ya nyumba zetu kwasababu chakula tulichonacho kitaisha na ilihali tumeambiwa hakuna ruhusa ya kutoka nje."
Chakula alichonacho kilipoisha, alikuwa na matumaini ya kufaidika na chakula cha msaada kilichoahidiwa na serikali kwa raia milioni 1.5 kwa wenye uhitaji zaidi.
Anachopitia ni sawa na kile wanachopitia watu 4 kati ya 5 wafanyakazi wa Afrika wanaoishi wakitegemea sekta isiyorasmi na hawana uwezo wa kupata usaidizi wa serikali.
Serikali za Afrika ikiwemo Uganda kwasasa wanakumbana na janga la corona na zimeweka hatua kadhaa kukabiliana na ugonjwa wa Covid-19.
Kuna nchi kidogo kutoka Afrika zenye mifumo na miradi ya ustawi wa jamii ya kusaidia raia wasiokuwa na kazi.
Mazingira hatari wanayofanyakazi watu hao na idadi kubwa ya watu inayowategemea kuna maanisha kwamba kusitishwa kwa shughuli za uchumi huenda kukawa na athari kubwa kwao.
Ukiangalia eneo la jangwa la Sahara kwa ujumla, Benki ya Dunia imetabiri kwamba huenda eneo hilo likajipata katika mkwamo wa uchumu mwaka 2020 kwa mara ya kwanza katika kipindi cha miaka 25 kama moja ya athari za virusi vya corona.
Nigeria,  Afrika Kusini na Angola kuna uwezekano mkubwa zikaathirika zaidi lakini nchi zote barani humo kwa ujumla zitashuhudia kiwango kidogo cha ukuaji wa uchumi.
Jane Barrett, mfanyakazi wa kampuni ya South Africa for Wiego, shirika linalosaidia wanawake waliojiajiri kwenye sekta zisizo rasmi, anasema uhalisia ni kwamba kwa sasa hali sio nzuri.
Watu wanategemea chakula cha msaada kinachogawanywa na mashirika yasio ya kiserikali lakini kila wakati tunakumbana na simulizi za kusikitisha kuwa watu wa vijijini hawafikiwi", ameongeza.
Takriban dola bilioni 2.6 zinazotumiwa na serikali zitatolewa kama pesa taslim kwa wanaohitaji.
Watu ambao tayari wanapokea msaada kutoka kwa serikali wa dola 23 kwa mwezi kwa sababu ya watoto, wataongezwa pesa hizo hadi dola16 kwa kila mtoto mwezi ujao na pengine hata huenda wakapokea pesa zaidi baada ya hapo.
Hili linastahili kusaidia watu milioni 18 raia wa Afrika Kusini idadi hiyo ikiwa ni chini tu ya theluthi moja ya idadi yote ya watu nchini humo.
Malipo ya uzeeni yanayotolewa na serikali pia yataongezwa na wale ambao sio miongoni mwa makundi hayo, yaani wasiokuwa na ajira wanaweza kuwa miongoni mwa watakaoanza kulipwa dola 18 kila mwezi kwa kipindi cha miezi sita ijayo.
Ingawa si sawa na kukosa kabisa, Bi. Barrett amesema, "lakini sina uhakika kama kiasi hiki kitatosha kukabiliana na tatizo la njaa tunalolishuhudia".
Baadhi ya pesa za kuchechemua uchumi hazitatoka kwenye kodi wala mikopo lakini itakuwa ni baada ya kuangalia tena matumizi ya serikali na yaliyopewa kipaumbele na kuongeza pesa za ziada katika mfuko kwa wasiokuwa na ajira.
Lakini Afrika Kusini bado itahitaji kukopa zaidi ili iweze kutekeleza ahadi zake.
Wakati ambapo wafadhili wametangaza kusimamisha malipo ya madeni waliokuwa wanadai kwa sasa, hili halitaendelea milele.
Mfumo wa pesa unaondelea Kenya inaonekana bado haujaigwa na jirani zao.
Kwa mfano Rwanda na Uganda kwasasa zinategemea kutoa chakula kwa wasiojiweza.
Lakini kwa Uganda, huenda usimfikie kila mmoja mwenye njaa.
Dereva wa pikipiki wa Uganda, Bwana Kabanda, anasema kwamba yeye bado hajapokea chakula wiki mbili baada ya kutangazwa kwa mpango huo.
Waziri wa Kupambana na Majanga Musa Ecweru ameiambia BBC kwamba hadi kufikia sasa mradi huo umefikia watu nusu milioni ambao hawakuwa na ajira.
Aliongeza kwamba imekuwa vigumu kutafuta waathirika kwasababu ya hatua zilizochukuliwa kama vile kutokaribiana hiyo ikimaanisha kwamba serikali inaweza tu kuwasilisha misaada hiyo nyumba hadi nyumba kwa maeneo ya vitongoji duni ambayo si rahisi kufikika.
Nigeria, moja ya nchi za Afrika yenye idadi kubwa ya watu karibia milioni 200, imetoa masharti ya kusalia ndani katika mji wa kibiashara wa Lagos, jimbo jirani la Ogun na mji mkuu wa Abuja.
Mfanyakazi anayeuza vipuri vya magari huko Lagos katika soko la Ladipo ambalo linasemekana ndio kubwa zaidi katika mauzo ya vipuri eneo hilo, ameiambia BBC kwamba anataabika.
"Baadhi yetu hatujafungua maduka kwa wiki tatu sasa na hapo ndipo tunapopata pesa za kununua chakula," amesema.

Serikali imeanzisha hatua za kupunguza kodi na vichocheo vyengine kwa wafanyakazi. Lakini kwasababu asilimia 90 ya raia wapo kwenye sekta isiyo rasmi, kulingana na Shirika la Wafanyakazi Ulimwenguni la Umoja wa Mataifa (ILO), sera hizo zitafikia wachache.
Rais Muahammadu Buhari ametangaza mfululizo wa kile alichokiita hatua stahiki miongo mwayo ni kuongeza idadi ya wanaopokea pesa kutoka kwa serikali katika mradi uliotengewa milioni 2.6 hadi milioni 3.6.
Hiyo itamaanisha kwamba watu karibia asilimi 10 watapokea dola 13 kwa mwezi. Yaani kwa maskini hasa lakini je kipi kitakachotokea kwa idadi nyengine iliyosalia.


</doc>
<doc docid='bbc_habari-52090744' lang='swa' type='mono' source_url='https://www.bbc.co.uk/swahili/habari-52090744' term='COVID'>
Coronavirus: Je kinga ya virusi vya corona itaziba pengo la chanjo kati ya nchi tajiri na maskini?
Mtaalamu wa chembe za urithi Kate Broderick ni miongoni mwa timu ya wanasayansi ambao wanashughulika na moja kati ya majaribio 44 ya kutafuta tiba ya ugonjwa virusi vya corona (Covid-19) ambao kwa sasa ni janga kote duniani.
Mtaalamu wa chembe za urithi Kate Broderick ni miongoni mwa timu ya wanasayansi ambao wanashughulika na moja kati ya majaribio 44 ya kutafuta tiba ya ugonjwa virusi vya corona (Covid-19) ambao kwa sasa ni janga kote duniani.
Ni miongoni mwa timu ya watafiti wa kampuni ya Inovio ya biotekinolojia ya Marekani ambayo inapanga kuwa na dozi milioni moja ya kinga ya Covid 19 kufikia mapema Desemba lakini je ni wapi na ni nani atakayewapokea?
Ni swali ambalo mara nyingi humjia Daktari Broderick. Mwanasayansi huyu wa Uskochi ana dada yake ambaye ni muuguzi katika Hospitali ya Taifa ya Uingereza.
"Dada yangu anakuwa na wakati mgumu kila siku kusaidia watu kukabiliana na ugonjwa huu. Na bila shaka nina wasiwasi kuhusu hali ya kila mmoja wetu," ameiambia BBC.
"Tunahitaji tiba hii kuwa tayari."
Lakini tayari kuna wasiwasi kuhusu vile suluhisho la virusi vya corona kutoka kwa kampuni kama ya Inovio, inaweza ikawa inapatikana kwa nchi tajiri pekee.
Miongoni mwa wanaotoa onyo la kutokea kwa pengo katika utoaji wa chanjo ni mtaalamu wa magonjwa ya kuambukiza Seth Berkley.
Huyu ni mkurugenzi mtendaji wa shirika la kimataifa la chanjo- Gavi, katika mashirika ya sekta za kibinafsi na ya umma yaliyojitolea kuongeza upatikanaji wa chanjo kati nchi 73 maskini zaidi duniani.
Washirika wake ni pamoja na Shirika la Afya Duniani (WHO).
"Ni wakati wakuwa na mazungumzo kama haya, hata ingawa chanjo yenyewe bado haijapatikana," Berkley ameaimbia BBC.
"Changamoto itakuwa ni kuhakikisha kwamba kuna chanjo ya kutosha kwa watu anaohitaji kutoka nchi tajiri lakini pia kwa nchi maskini vilevile."
"Bila shaka nina wasiwasi. Kuna tabia zisizoridhisha zinazojitokeza kila kunapokuwa na bidhaa ambayo ni adimu sana kupatikana. Tunahitajika kufanya maamuzi sahihi kwa sasa ," Berkley ameongeza.
Hofu yake haina kithibitisho:  Upatikanaji wa chanjo kwa usawa kumekuwa jambo linalopewa angalizo siku za nyuma. Hivi karibuni, Gazeti la Ujerumani la Welt Am Sontag limenukuu maafisa waandamizi serikalini kuonesha kwamba Rais wa Marekani Donald Trump alijaribu na akashindwa kuhakikisha utoaji huduma sawa kwa raia wote wa Marekani ya chanjo inayobuniwa na kampuni moja ya biotekinolojia ya Ujerumani ya CureVac.
Mfano mzuri ni wa chanjo ya hepatitis B, virusi vinavyoongoza katika usababishaji wa saratani ya ini na ambayo maambukizi yake ni mara 50 zaidi ya virusi vya HIV, kulingana na WHO.
Inakadiriwa kuwa watu milioni 257 kote duniani waliishi na ugonjwa wa hepatitis B mwaka 2015.
Chanjo dhidi ya ugonjwa huu ilianza kupatikana kwa nchi tajiri mwaka 1982 lakini kufikia 2000 chini ya asilimia 10 ya nchi maskini duniani ndizo zilizokuwa zinaweza kupata chanjo hii.
Shirika ambalo liliundwa na Bill and Melinda Gates mwaka 2000 la Gavi, limesaidia pakubwa kupunguza pengo hili asante kwa makubaliano ya serikali na kampuni za utengenezaji wa dawa.
Kiungo mwengine muhimu katika upatikanaji wa chanjo ni ni Muungano wa shirika la kukabiliana na majanga na ubinifu wa tiba lenye makao yake Norway lililoundwa 2017 kufadhili utafutaji wa chanjo kwa kutumia pesa kutoka kwa wa fadhili wa umma na kibinafsi.
Shirika hilo linapigia moja kwa moja linaunga mkono upatikanaji wa chanjo kwa usawa.
"Kama Covid 19 inavyoonesha, magonjwa ya kuambukiza mara nyingi hayatilii maanani mipaka," kampuni hiyo imesema kwenye taarifa.
"Hatuwezi kuzuia wala kusitisha tishio la maambukizi yanayosambaa kote duniani bila kuwepo na chanjo zinazotolewa kwa usawa."
Mfano mzuri ni Gardasil, chanjo iliyobuniwa 2007 na maabara ya Marekani inayomilikiwa na kampuni ya Merck kukabiliana na virusi vya Human Papilloma Virus (HPV) iliorodheshwa na mamlaka ya Marekani mwaka 2014.
HPV ndio chanzo kikuu cha virusi vingi vya saratani ya mlango wa tumbo la uzazi kote duniani lakini hadi mwaka 2019 chanjo hiyo ilikuwa inapatikana kwa nchini 13 tu maskini.
Asilimia 85 ya vifo kote duniani vya saratani ya mlango wa kizazi vinavyotokea katika nchi maskini.
Ili kuelewa zaidi kwanini upungufu huu unatokea pia tunahtajika kuangazia biashara ya chanjo.
Chanjo siyo tu biashara inayotegemewa na maduka ya kuuza dawa wakati ambapo soko la duniani likiwa na thamani ya dola trilioni 1.2 mwaka 2018 na kufikia karibia dola bilioni 40 katika kipindi sawa na hicho.
Tofauti kama hizo zinaakisi vile biashara ya kutengeneza chanjo ni hatari zaidi kuliko biashara ya utengenezaji dawa.
Chanjo inahitaji utafiti wa hali ya juu na gharama yake ni ya juu na pia kanuni na sheria ni ngumu upande wa majaribio.
Pia mashirika ya afya ya umma, wateja wake wakuu wananunua dozi kwa gharama ya chini zaidi ikilinganishwa na wateja wa sekta ya kibinafsi.
Kwa ujumla hilo linafanya biashara ya chanjo kuwa isiyo na faida ikilinganishwa na ile ya utengenezaji wa dawa hasa chanjo ambazo zinatolewa mara moja katika maisha ya mwanadamu.
Marekani, idadi ya kampuni za kutengeneza chanjo ilipungua kutoka 26 mwaka 1967 hadi 5 kufikia 2004, kwasababu makampuni yalianza kuangazia zaidi katika tiba badala ya kuzuia.
Hata hivyo, mambo yamebadilika. Afueni imepatikana kutoka kwa taasisi na watu kama vile Bill and Melinda Gates, ambao wametoa ufadhili wa mabilioni ya madola kuhakikisha chanjo inafikia wengi katika miaka ya hivi karibuni, ambapo uhitaji wa kinga umekuwa ukiongezeka.
Chancho kama vile ya Prevenar, kinga kwa watoto na watu wenye umri mkubwa dhidi ya viini vinavyosababisha pneumonia zimekuwa na mafanikio makubwa.
Mwaka 2019, chanjo ya Prevenar ilikuwa moja ya dawa 10 zenye kununuliwa kwa wingi duniani ikitengeneza mapato ya dola bilioni 5.8, kulingana na Jarida la Kisayansi la Nature.
Chanjo iliyotengenezwa na kampuni ya Pfizer, kinga iliyokuwa na mauzo ya juu hata kuliko zile zinazosemekana kuwa bidhaa maarufu za kimataifa kama vile: Viagra.
Huku shirika la kimataifa la chanjo la Gavi likiwa linashirikisha hata nchi maskini, dozi moja ya chanjo ya Prevenar ni chini ya dola 3 kwasababu ya makubaliano ya kibiashara ( ya kununua chanjo hiyo kwa kiwango cha juu na kupunguza gharama ya dozi moja) bei ambayo Marekani imepanda hadi dola 180.
Uingereza, dozi bili ya chanjo ya HPV ambayo inatolewa bure kwa wasichana na wavulana kati ya umri wa miaka 12 na 13, itafanya gharama hiyo kuwa dola 351.
Kwa shirika la kimataifa la chanjo la Gavi ni chini ya dola 5 kwa dozi moja.
Kwahiyo kwa nchi tajiri, faida ni ya juu kama namna ya kwanza ya kufidia gharama ya utafiti na utengenezaji wa chanjo.
Chama cha Dawa cha Uingereza kinakadiria kwamba ubunifu wa chanjo mpya kunaweza kugharimu hadi dola bilioni 1.8.
"Iwapo maamuzi yataachiwa soko huru, watu kutoka nchi tajiri pekee ndio watakaoweza kupata chanjo ya ugonjwa wa Covid 19," Mark Jit, Profesa wa chuo kikuu cha London na magonjwa ya nchi za Kitropiki, ameelezea BBC.
"Hili tumelishuhudia katika chanjo nyingi za nyuma lakini wakati huu tutashuhudia maafa zaidi iwapo hilo litatokea tena."
Pia, licha ya faida ndogo, kampuni kubwa za dawa kama vile Pfizer na Merck zinasimamia asilimia 80 ya mauzo ya chanjo duniani, kulingana na takwimu za WHO.
Kwa hiyo kuna uwezekano kwamba kampuni kubwa za kuuza dawa hatimaye zitakuwa na jukumu muhimu katika chanjo ya Coronavirus.
"Huenda wazo la awali lisiwe lao lakini wao ndio wenye uwezo wa kifedha wa kuhakikisha chanjo inapatikana," Ana Nicholls, mchambuzi wa kiwanda cha dawa cha Economist Intelligence ameiambia BBC.
Kampuni ya Inovio, kwa mfano, itashirikiana na kampuni ya dawa kuongeza uzalishaji hadi kiwango cha mamia ya mamilioni ya dozi kadhaa iwapo chanjo ya Covid 19 itakuwa na mafinikio.
Kampuni kubwa kubwa zimeahidi kuhakikisha kila mmoja anapata chanjo katika miaka ya hivi karibuni.
Kampuni ya Uingereza ya GlaxoSmithKline (GSK), moja ya kampuni kubwa za dawa kote duniani inashirikiana na wengine kutafuta chanjo ya Covid 19.
"Kupata tiba ya Covid 19 kunahitaji ushirikiano kutoka kwa kila mmoja katika sekta ya afya," amesema mkurugenzi Emma Walmsley katika taarifa.
"Tunaamini pakubwa kwamba ushirikiano kati ya wanasayansi, viwanda, wadhibiti, serikali na wahudumu wa afya kutasaidia pakubwa kulinda watu na kutoa suluhisho kote duniani kukabiliana na janga hili."
Seth Berkley kutoka Shirika la kimataifa la chanjo - Gavi anaamini kwamba makubaliano hayo yatakuwa muhimu iwapo tunataka kupunguza pengo la chanjo baina ya nchi.
"Bila shaka upatikanaji wa chanjo kwa wote ni jambo ambalo haliwezi kufikiwa mara moja"
"Lakini hili haliwezi kufikiwa kwa kuzingatia upatikanaji wa chanjo kwa misingi ya uwezo wa nchi kulipia gharama," ameongeza.
"Iwapo tutashindwa kutoa chanjo hii kwa nchi zenye uhitaji zaidi, ni wazi kuwa janga hili litaendelea."
</doc>
<doc docid='bbc_habari-52203023' lang='swa' type='mono' source_url='https://www.bbc.co.uk/swahili/habari-52203023' term='COVID'>
Virusi vya Corona : Wagonjwa wawili wapona Tanzania huku 14 zaidi wakipata maambukizi Kenya
Wizara ya afya nchini Tanzania imethibitisha kuwa wagonjwa  wengine wawili wamepona ugonjwa wa Corona huku nchi jirani ya Kenya ikitangaza kuwa watu wengine 14 wamepata maambukizi ya virusi vya ugonjwa huo.
Wizara ya afya nchini Tanzania imethibitisha kuwa wagonjwa  wengine wawili wamepona ugonjwa wa Corona huku nchi jirani ya Kenya ikitangaza kuwa watu wengine 14 wamepata maambukizi ya virusi vya ugonjwa huo.
Kwa mujibu wa waziri wa afya Bi. Ummy Mwalimu, anasema kuwa mtu mmoja aliyekuwa na maambukizi na ambaye amepona ni mkazi wa Arusha na mwingine ni mkazi wa Dar es Salaam.
Kwa sasa hakuna taarifa mpya ya maambukizi ya Corona mkoani Arusha huko kaskazini mwa Tanzania.
Mpaka sasa, Tanzania imethibitisha kuwa na jumla ya wagonjwa  24 wenye maambukizi ya virusi vya Corona na kifo kimoja.
Jumatatu wiki hii waziri Ummy alibainisha kuwa serikali imekuwa ikufatilia "watu wote wa karibu waliokutana na wagonjwa (contact tracing)," na kuwataka wananchi wote kuendelea kuchukua tahadhari ili kujikinga na ugonjwa huu," ameeleza Bi Mwalimu.
Siku hiyo alitangaza wagonjwa watato, watatu kutoka Dar es Salaam na wawili kutoka Zanzibar.
Nchini Tanzania, wagonjwa wa virusi hivyo wamebainika kutoka Dar es Salaam, Zanzibar, Arusha na Kagera.
Kutokea Januari 1 mpaka sasa zaidi ya wasafiri milioni 1.8 wamefanyiwa ukaguzi kwa kupimwa joto la mwili katika vituo vya mipaka 27 ikiwemo viwanja vya ndege na bandari.
Wakati idadi ikipanda nchini Tanzania, nchi jirani za ukanda wa Afrika Mashariki pia hali inaendelea kuwa mbaya.
Wakati  huo huo awali  Kenya, wagonjwa wengine 14 walitangazwa kuwa na ugonjwa wa  Covid-19 na kufanya nchi hiyo kuwa na idadi ya watu 172 wenye maambukizi ya Corona.
Waziri wa afya Mutahi Kagwe ametaarifu siku ya Jumanne kuwa kati ya wagonjwa hao wapya 12 ni raia wa Kenya na wawili ni wageni.
Amesema wanne wana historia ya kusafiri huku wanne walikuwa karantini tayari  na kumi walikutwa kwenye vipimo tu.
Kagwe alisema  14 hao ni miongoni mwa watu 696 ambao walifanyiwa vipimo ndani ya saa  24.
"Tumeongeza kasi ya kupima watu na kuwafuatilia wale wote waliohusiana na wagonjwa. Tumepima zaidi ya watu  4,923 mpaka sasa," aliwaambia waandishi wa habari.
Aliongeza kusema kuwa wahudumu wa afya wote na hata wale wa hospitali za binafsi watapewa vifaa vya karantini haraka iwezekanavyo.
"Tumepata vipimo vipya vya kupima watu kwa kutumia mashine," Hatua kali zimechukuliwa ...Wananchi inabidi kuzuia maambukizi ya ugonjwa huu hatari kadri wawezavyo kwa kuepuka kuwa karibu'', amesema waziri Kagwe.
</doc>
<doc docid='bbc_habari-52350490' lang='swa' type='mono' source_url='https://www.bbc.co.uk/swahili/habari-52350490' term='COVID'>
Virusi vya Corona: Jinsi damu ya mtu aliyepona corona inavyoweza kuwa tiba
Uingereza inaanza majaribio ya kutumia damu ya waliopona virusi vya corona kuwatibu wagonjwa walio na maambukizi hayo ambao wapo hospitali.
Uingereza inaanza majaribio ya kutumia damu ya waliopona virusi vya corona kuwatibu wagonjwa walio na maambukizi hayo ambao wapo hospitali.
Taasisi ya damu na upandikizaji  ya Uingereza inawataka watu waliopona homa ya mapafu, covid-19 kuchangia damu ili waweze kutathimini tiba hii iliyo kwenye majaribio.
Matumaini ni kwamba molekyuli walizozitengeneza zitasaidia kupambana na virusi vilivyo kwa wengine.
Marekani tayari imeanza mradi mkubwa wa utafiti huu, ikihusisha hospitali 1,500.
Mtu anapokuwa na virusi vya corona, mfumo wa kinga hutengeneza molekyuli, ambazo huvishambulia virusi.
Kwa kipindi fulani molekyuli  hizi zinaweza kupatikana kwenye plazma, sehemu ya majimaji ya damu.
Taasisi ya damu na upandikizaji sasa inawasiliana watu waliopona Covid-19 kuona kama plazma zao zinaweza kutolewa na kupewa wagonjwa wengine wanaoumwa ugonjwa huo.
Taarifa ya taasisi hiyo imesema: ''tunatafakari uwezekano kwamba hii itatumika awali kama tiba ya Covid-19. ''Ikiwa itaidhinishwa,majaribio yatafanyika kuchunguza kama plazma hizo zitasaidia kuongeza kasi yakuimarisha afya ya mgonjwa aweze kupona haraka.
''Kila majaribio yanapaswa kufuata mchakato wa kuidhinishwa ili kuwalinda wagonjwa na kuhakikisha matokeo ya uhakika yanapatikana. Tunafanya kazi kwa ukaribu na serikali na vyombo vyote vinavyohusika kupitia mchakato wa kupata idhini haraka iwezekanavyo.''
Makundi kadhaa nchini Uingereza yamekuwa yakitazamia kutumia plazma ya damu.
Chuo cha kitabibu katika hospitali ya Wales, Cardiff ilitangaza wiki hii kuwa ilitaka kufanyia majaribio teknolojia hii.
Profesa Sir Robert Lechler, rais wa shule ya sayansi ya tiba na mkurugenzi mtendaji wa Shirika la King's Health pia ana matumaini kufanya jaribio jingine dogo.
Anataka kutumia plazma kwa wagonjwa walio mahuti ambao hawana namna nyingine ya kupata tiba, wakati ambao jaribio kubwa linaendelea nchini humo.
Alisema: ''Ningesikitishwa sana kama tusingeweza kuwaona baadhi ya wagonjwa wakipewa aina hii ya tiba ndani ya majuma kadhaa. Tuwe na matumaini kuwa majaribio yanayofanywa na benki ya kitaifa ya damu yaanze haraka sana.''
Amesema Uingereza imechukua hatua taratibu mno kujaribu tiba hii.
''Ninafikiri kuna namna tofauti ya janga hili tunaweza kutazama na kulisema, ninashangaa kwa nini hatukuharakisha. Ninafikiri suala hili linaweza kuwa moja ya masuala ya kushughulikiwa haraka''.
Hali ipoje kwengineko duniani?
Duniani kote,majaribio yanaendelea wakitazamia kutumia plazma.
Katika kipindi cha majuma matatu pekee, wanasayansi nchini Marekani wamejiunga kwa ajili ya mradi wa kitaifa na karibu wagonjwa 600 wametibiwa mpaka sasa.
Profesa Michael Joyner kutoka hospitali ya Mayo, anaongoza kazi hiyo.
Anasema: ''Kitu tulichojifunza katika juma la kwanza la kazi hii ni kuwa kuwa hakuna tahadhari za kiusalama zilizojitokeza na kuwa tiba hii haijaonekana kuonesha athari ambazo hatukuzitarajia.
''Kuna mengi tussiyoyaelewa kuhusu plazma. Tutajifunza kuhusu plazma nini, vitu gani vinaiunda, na masuala mengine kuihusu kadiri muda unavyoendelea.
Kutumia damu ya watu waliopona si tiba mpya katika masuala ya kitabibu. Ilishawahi kutumika kabla njia hii zaidi ya miaka 100 iliyopita wakati wa ugonjwa wa mafua ya Uhispania, na zaidi hivi karibuni Ebola na Sars.
Mpaka sasa, tafiti ndogo ndogo zimetazama ufanisi wake, na kuna kazi kubwa katika utafiti inayopaswa kufanywa kutazama namna gani ufanisi huu utaonekana dhidi ya virusi vya corona.
Lakini nchini Marekani, wanasema hawana upungufu wa watu wanaotaka kusaidia.
''Tuna mamia kwa mamia ya wachangiaji  na tumeweza kukusanya damu kiasi cha uniti 1,000 tayari. Inatia moyo kweli kuona kuwa watu walioathirika wanafikiria namna ya kuwasaidia wengine''.
Hata hivyo wanasayansi wanasema plazma haiwezi kufanya mazingaombwe.
Lakini wakati hakuna namna nyingi za kutibu virusi , kuna tumaini njia hii itasaidia mpaka pale chanjo itakapopatikana.
</doc>
<doc docid='bbc_habari-52530671' lang='swa' type='mono' source_url='https://www.bbc.co.uk/swahili/habari-52530671' term='COVID'>
Virusi vya corona: Hospitali za Uingereza zaanza kufanyia majaribio dawa mpya
Kaye Flitney ni mmoja wa watu waliojitolea kujumuishwa katika majaribio ya dawa  mpya ya kukabiliana na virusi vya corona.
Kaye Flitney ni mmoja wa watu waliojitolea kujumuishwa katika majaribio ya dawa  mpya ya kukabiliana na virusi vya corona.
Dawa mpya iliotengenezwa na wanasayansi wa Uingereza kutibu Covid 19 inafanyiwa majaribio katika chuo kikuu cha Southampton.
Ikiwa imetenegenezwa na kampuni ya Synairgen , inatumia protini kwa jina infterferon beta, ambayo hutoka katika mwili wa binadamu  anapopata maambukizi ya virusi.
Matokeo ya majaribio hayo yanatarajiwa kutolewa mwishoni mwa mwezi Juni.
Kwa sasa kuna dawa chache zinazoweza kutibu virusi hivyo huku madaktari wakitegemea kinga ya wagonjwa wao.
Interferon beta ni dawa inayolinda mwili wa binadamu dhidi ya virusi, ikionya dhidi ya shambulio la virusi , kulingana na Richard Marsden , afisa mkuu mtandaji wa kampuni ya Synairgen iliopo na makao yake  mjini Southampton.
Anasema kwamba virusi vya corona hujaribu kukabiliana na uzalishaji wake kama mpango wa kutaka kukwepa mfumo wa kinga mwilini.
Dawa hiyo ina muundo maalum wa interferon beta inayowekwa moja kwa moja kwenye njia za hewa wakati zilizopo na virusi, kwa matumaini kwamba kipimo cha protini moja kwa moja kitatoa majibu ya kupambana na virusi hata miongoni mwa wagonjwa ambao kinga zao tayari ni dhaifu.
Interferon beta hutumika sana kutibu ugonjwa wa kupooza. Synairgen tayari imethibitisha kwamba maandalizi yake yanaweza kuimarisha kinga katika mapafu ya mgonjwa  mwenye asthma na magonjwa sugu ya mapafu.
Lakini tunaweza kujua iwapo inaweza kukabiliana na Covid-19 baada ya kufanyiwa majaribio kadhaa miongoni mwa binadamu.
Kaye Flitney ni miongoni mwa wagonjwa waliojumuishwa katika majaribio hayo yaliorekodiwa na BBC panorama .
Inahitaji wagonjwa wa Covid-19 kama yeye, kuvuta dawa hiyo kwa kutumia nebulizer ili kuuingiza katika mapafu.
Kaye, 67, anapata shida kuketi katika kitanda chake cha hospitali na anakohoa anapoweka dispenser katika mdomo wake.
Anasema kwamba mara ya kwanza alipogundua ana virusi vya corona mafikra yake ya kwanza yalikuwa sio kuangalia afya yake.
''Nilitishika kwasababu mume wangu ana tatizo la moyo. Itamuua''.
Mwanamke huyo mwenye umri wa miaka 67, ambaye alipelekwa hospitalini kutokana na tatizo la kupumua , alisema kwamba utumizi wa dawa hiyo haujamsababishia tatizo lolote.
''Huwezi kujua kwamba unaitumia hadi pale utakapomaliza. Sio mbaya. Naweza kuitumia nyumbani''.
Watu 75 waliojitolea kufikia sasa walitoka katika hospitali 10 nchini Uingereza .
Nusu yao watapatiwa dawa hiyo huku wengine waliosalia wakipatiwa dawa kama hiyo lakini ya bandia.
Hakuna anayehusishwa katika majaribio hayo anajua ni wagonjwa gani waliopatiwa dawa ya aina gani hadi pale vipimo hivyo vitakapokamilika.
''Iwapo utajua kwamba ni dawa unaweza kuwa na upendeleo'', anaelezea sandy Aitken, muuguzi anayetoa dawa hiyo.
Matumaini  ni kwamba , itaonyesha kwamba wagonjwa wanaopatiwa dawa hiyo wanaimarika ikilinganishwa na wale ambao hawakupatiwa, kulingana na Profesa Tom Wilkinson , wa chuo kikuu cha Southampton.
Majaribio ya dawa ya kampuni ya Synairgen ni mojawapo ya vipimo vya haraka vilivyoanzishwa na serikali.
Mpango huo kwa jina Accord kama unavyojulikana unalenga kutengeneza dawa mpya ya wagonjwa wa corona.
Awamu ya kwanza itashirikisha dawa nyengine sita.
Zaidi ya tiba 100 kote duniani zinafanyiwa majaribio na dawa kwa jina remdesivir ambayo ilitengenezwa kutibu ebola imeonyesha matumaini.
Maafisa wa Marekani wamedai kwamba kuna ushahidi wa moja kwa moja kwamba inaweza kuwaponya watu walio na virusi vya corona.
Matokeo ya awali ya interferon beta yanatarajiwa mwisho wa mwezi Juni.
lakini hata iwapo dawa hiyo itaonyesha matumaini, itafanyiwa uchunguzi zaidi kabla ya kuanza kutumika miongoni mwa wagonjwa.
Hatua hiyo huenda ikachukua miezi kadhaa, ijapokuwa serikali itafanya kazi haraka iwezekanavyo.
Iwapo itaonekana inafanyakazi, dawa hiyo pamoja na kifaa kinachotumika kuivuta mapafuni italazimika kutengenezwa kwa wingi.
Bwana Marseden anasema kwamba tayari anazungumza na wasambazaji kote duniani iwapo itawezekana kuanza kuzalisha dawa hiyo punde tu majaribio hayo yatapokamilika.
Hatahivyo , anasema kwamba haitaweza kupatikana hadi mwisho wa mwaka.
Pia unaweza kutazama Panorama: Tutakuwa Salama Lini? saa19:30 BST Jumatatu, katika BBC One na BBC iPlayer.
</doc>
<doc docid='bbc_habari-52067087' lang='swa' type='mono' source_url='https://www.bbc.co.uk/swahili/habari-52067087' term='COVID'>
Coronavirus: Fahamu kwanini idadi ya vifo vya coronavirus iko juu Italy?

Mlipuko wa virusi vya corona unaendelea kuliathiri pakubwa  taifa la Italy, huku hospitali zikishindwa kumudu idadi ya maambukizi  mbali na kuwekwa kwa sheria ya kutotoka nje.
Lakini wataalam wana wasiwasi kuhusu kiwango cha juu cha vifo  huku idadi ya watu waliofariki ikiipiku ile ya China.
Kati ya visa 86,500 vya maambukizi vilivyothibitishwa nchini Italy , watu 9,134 kufika sasa wamekufa.
Cha kushangaza ni kwamba China ilikuwa na visa vingi zaidi lakini ni watu 3,274 pekee waliofariki.
Hii inamaanisha kwamba  asilimia tisa ya visa vya corona vilivyothibitishwa nchini Italy wamefariki , ikilinganishwa na asilimia nne nchini China.
Kwa kiwango hicho Ujerumani , ambayo kufikia sasa imebaini visa 50,871  na vifo 351  ina asilimia 0.5 ya viwango vya vifo.
Hivyobasi tunauliza ni kwanini viwango vya vifo nchini Itali viko juu?
Kulingana na Profesa Prof Walter Ricciardi, ambaye ni mshauri wa kisayansi wa wizara ya afya nchini Itali,  vifo nchini humo ni vingi  kwa kuwa taifa hilo ndilo lenye watu wazee zaidi duniani mbali na jinsi hospitali zinavyorekodi vifo.
''Umri wa wagonjwa wetu  hospitalini uko juu, huku umri wa wastani ukiwa 67 ikilinganishwa na China ambauo umri wao wa wastani ni miaka 47'', anasema Profesa Ricciardi.
Wagonjwa wengi ni wazee  ndio maana viwango vya vifo viko juu.
Utafiti mmoja uliofanywa nchini humo ulibaini kwamba asilimia 40 ya visa vya maambukizi  na asilimia 87 ya vifo  nchini humo vimekuwa katika  wagonjwa walio na zaidi ya umri wa miaka 70.
Na kulingana na utafiti uliofanywa na taasisi ya Imperial mjini London, idadi kubwa ya watu wenye umri huo  watahitaji uangalizi wa karibu.
Profesa Ricciardi pia amesema kwamba viwango vya vifo nchini Itali vinaweza kuwa vya juu kutokana na jinsi madaktari wanavyovirekodi .
"Jinsi tunavyorekodi visa vyetu vya vifo ni kwamba watu wote wanaofariki wakati wa janga hili wanafariki kutokana na virusi vya corona''.
Taasisi ya kitaifa ya afya ilisema kwamba umri wa wastani wa wale waliofariki  ni miaka 81 , huku idadi kubwa yao wakiwa wanaugua magonjwa mengine.
Asilimia 72 ya wale waliofariki kutokana na virusi hivyo ni wanaume. Kulingana na data, asilimia 4.25 ya watu waliothibitishwa kuwa na virusi vya corona wamefariki , ikiwa ndio kiwango cha juu duniani.
Ni asilimia 12 pekee ya vibali vya vifo ambavyo vimeonyesha waathiriwa wa moja kwa moja wa virusi vya corona .
Hiyo haimaanishi kwamba covid 19 haikuchangia  vifo vya wagonjwa hao  bali inaonyesha kwamba Itali inaongoza kwa watu waliokuwa wakiugua maradhi mengine
Serikali wiki iliopita iliagiza  kufungwa  kwa shule zote  kwa siku 10  wakati ambapo inajaribu kukabiliana na maambukizi ya coronavirus.
Michezo yote zikiwemo mechi za  ligi ya Serie A zitachezwa bila mashabiki uwanjani kwa mwezi mmoja.
Mwandishi wa BBC  mjini Rome Mark Lowen alichapisha ujumbe wa twitter  kwamba mkaazi mmoja katika mji uliotengwa wa Codogo nchini Itali  alimwambia kwamba kitu kinachowaudhi wengi katika eneo hilo ni kwamba  mazishi ya waathiriwa wa ugonjwa wa coronavirus hayaruhusiwi  kutokana na umuhimu wa kupunguza mikutano ya watu wengi.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52498267' lang='swa' type='mono' source_url='https://www.bbc.co.uk/swahili/habari-52498267' term='COVID'>
Virusi vya corona: Rwanda na Afrika Kusini kulegeza marufuku ya kutotoka nje
Serikali ya Rwanda imepunguza makali ya masharti iliyoweka kama hatua za kuzuia maambukizi ya virusi vya corona tangu wiki sita zilizopita.
Serikali ya Rwanda imepunguza makali ya masharti iliyoweka kama hatua za kuzuia maambukizi ya virusi vya corona tangu wiki sita zilizopita.
Tangazo hilo la serikali ambalo lilikuwa linasubiriwa sana linasema kuwa kuanzia Mei, 04 watu wataruhusiwa kurudi kwenye biashara zao binafsi na za umma huku kukiwa bado kuna masharti kidogo.
Mpaka sasa Rwanda imeripotiwa kuwa na wagonjwa wa corona 243 huku maambukizi mapya yakiwa ni watu 84 ambayo yaliripotiwa siku saba zilizopita ukilinganisha na visa 16 ambavyo viliripotiwa ndani ya siku saba zilizopita.
Waziri wa afya wa nchini humo anasema idadi hiyo ya maambukizi  inaongezeka  kwa sababu ya kuruhusu madereva wa maroli kuingia kutoka bandari ya Mombasa, Kenya na Dar es Salaam, Tanzania.
Shughuli za kibiashara za watu binafsi na umma zitarejea kuanzia tarehe 4, Mei, licha ya kwamba marufuku ya kutoka nje nchini humo itaendelea kuanzia saa mbili usiku mpaka saa kumi na moja alfajiri.
Masoko yatafunguliwa kwa wauzaji  asilimia hamsini tu kuruhusiwa, shughuli za hoteli na migahawa zitarejea na kufungwa saa moja usiku.
Sehemu za michezo, mazoezi , vilabu vya pombe na sehemu za kuabudia zitabaki kuwa zimefungwa , hata hivyo mtu mmoja mmoja ataruhusiwa kucheza sehemu za wazi.
Usafiri wa umma unapaswa kuzingatia kutokaribiana kwa watu , lakini watu hawataruhusiwa kusafiri kutoka mkoa mmoja kwenda mwingine.
Shule zote zitabaki zimefungwa mpaka mwezi Septemba  2020, na mipaka yote itabaki kuwa imefungwa isipokuwa mizigo ambayo inatakiwa kuingia nchini humo na raia wa Rwanda ambao wanataka kurejea nyumbani, tangazo hilo lilisema.
Rwanda lilikuwa taifa la kwanza la jangwa la sahara kuchukua hatua ya kupiga marufuku watu kutoka nje kabisa ikiwa ni jitihada za kuzuia maambukizi ya virusi vya corona.
Kwa upande wake Afrika Kusini leo Ijumaa imeanza kutekeleza masharti mapya yaliyowekwa na serikali baada ya wiki tano iliyowekwa na serikali kudhibiti maambukizi ya virusi vya corona
Baadhi ya biashara zitaruhusiwa kufungua ikiwa ni pamoja na mikahawa ya chakula na familia kuruhusiwa kutoka majumbani mwao.
Serikali hata hivyo ita wapeleka maafisa zaidi was usalama kushika doria mitaani na ambao pia watahakikisha amri ya kutotoka nje nyakati za usiku inazingatiwa.
Uuzaji wa pombe bado umepigwa marufuku.
Afrika Kusini ni moja ya nchi za Afrika iliyoweka sheria kali ya kukabiliana na janga la corona.
Zaidi ya watu 100 wamethibitishwa kufariki kutokana na ugonjwa wa Covid-19 lakini amri ya kutotoka nje pia imeathiri pakubwa uchumi wa nchi hiyo.
Viwango vya umasikini viliripotiwa kupanda wakati wa marufuku ya kutotoka nje hali ambayo wadadisi wa masuala ya kijamii wanasema imepanua pengo kati ya matajiri na masikini.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52240872' lang='swa' type='mono' source_url='https://www.bbc.co.uk/swahili/habari-52240872' term='COVID'>
Virusi vya corona: Waziri mkuu wa Uingereza Boris Johnson ni lazima apumzike, asema baba yake
Waziri mkuu wa Uingereza Boris Johnson ametoka kwenye chumba cha wagonjwa mahututi, ofisi yake imeeleza.
Waziri mkuu wa Uingereza Boris Johnson ametoka kwenye chumba cha wagonjwa mahututi, ofisi yake imeeleza.
Johnson hata hivyo badi yungali hospitali amelezwa akiendelea na matibabu ya ugonjwa wa homa ya mapafu (Covid-19) unaotokana na maambukizi ya virusi vya corona.
Ofisi yake imeeleza kuwa waziri mkuu huyu "anaendelea vyema" huku rais Donald Trump wa Marekani akitumia ukurasa wake wa Twitter kuelezea furaha yake kwa kiongozi huyo anayemuita kuwa ni Rafiki kutoka katika chumba cha wagonjwa mahututi.
Waziri mkuu alilazwa katika chumba cha wagonjwa mahututi kwa siku mbili baada ya hali yake kuzorota alipofikishwa hospital.
Wiki iliyopita, aligunduliwa kuwa na dalili za wastani za ugonjwa huo na kujitenga nyumabani kwake huku akiendelea kuongoza shughuli za serikali.
Lakini hali yake ikabadilika wiki hii na kulazimisha kupelekwa hospitali ambako bado anaendelea na matibabu.
Baba yake, Stanley Johnson, ameiambia BBC kuwa mwanawe inambidi apumzike zaidi sasa baada ya kutoka kwenye chumba cha wagonjwa mahututi.
Mzee Johnson amesema hali ya mtoto wake imemfanya yeye binafsi amwe makini zaidi na anaamini nchi yote imeliona hilo.
"Kuumwa kwake kumeifanya nchi nzima ione kuwa hili suala si la mzaha," ameeleza.
Ameongeza kuwa kutakuwa na "muda kiasi wa mpito" kabla yam toto wake kurejea kazini kwa kuwa "anahitaji kupumzika."
Katika kipindi hiki Uingereza ipo chini ya uongozi wa kaimu waziri mkuu ambaye ni waziri wa mambo ya nje wa nchi hiyo Dominic Raab.
Serikali ya Uingereza imewataka watu kuendelea kusalia ndani katika kipindi hiki cha Sikukuu ya pasaka ili kudhibiti maambukizi ya ugonjwa huo.
Raab amesema kuwa marufuku zilizowekwa zitaendelea kutekelezwa mpaka pale Ushahidi wa kisayansi utakapoonesha kuwa nchi hiyo haipo katika hatari.
"Mpaka hapa kila mtu amejitolea sana, tusiharibu mafanikio tuliyoyapata kufikia sasa. Tusiipe corona nafasi ya pili ya kuua watu wengi zaidi na kuiumiza nchi yetu," ameeleza.
Mpaka kufikia Alhamisi usiku, idadi ya watu waliofariki kutokana na mlipuko wa virusi hivyo nchi Uingereza imefikia 7,978.
</doc>
<doc docid='bbc_habari-52082590' lang='swa' type='mono' source_url='https://www.bbc.co.uk/swahili/habari-52082590' term='COVID'>
Coronavirus: Ujumbe potofu uliodaiwa kutumwa na bilionea Bill Gates haukua wake
Iwe ni ujumbe kuptoka kwa mjomba wako, kaka yako, shangazi yako, rafiki yako au hata jirani yako , uwe makini ujumbe gushi umekua ukisambaa kila mahali
Iwe ni ujumbe kuptoka kwa mjomba wako, kaka yako, shangazi yako, rafiki yako au hata jirani yako , uwe makini ujumbe gushi umekua ukisambaa kila mahali
Ujumbe  gushi kutoka kwa  Bill Gates
Ujumbe mrefu ambao unadaiwa kuwa  chanzo chake ni  Bill Gates, bilionea  anayemiliki kampuni ya Microsoft unaowahimiza watu kuyatathimini maisha yao kwa mtizamo chanya wakati huu wa mlipuko wa  coronavirus umekua ukisabazwa kwa maelfu kwa maelfu ya watu katika nchi nyingi duniani. Uliweza hata kuwekwa katika kurasa  rasmi za watu mashuhuri na , na tovuti  [amoja na Instagram ya mwanamitindo maarufu  Naomi Campbell.
Lakini imefahamika kuwa  Bill Gates hata hahusiki nao
Mtu mmoja, hata hivyoamewasiliana na BBC, akidai kuwa yeye ndiye aliyetuma ujumbe huo kwa mara ya kwanza. Mohammed Ali kutoka London alisema kuwa aliutuma ujumbe huo kwenye mtandao wa Facebook tarehe 16, Machi, lakini hakusema kuwa chanzo chake alikua ni  Bwana  Gates.
Hatuwezi kuwa na uhakika kuwa yeye ndiye aliyeutuma mwanzo, lakini hatujaupata ujumbe mwingine wa awali zaidi ya huo kwenye akaunti za Facebook.
Hadi sasa chanzo cha ujumbe huu unaodaiwa kuwa ni wa Bill Gates , hakijafahamika.
Kwa mujibu wa mfumo wa mtandao unaotathmini mitandao ya kijamii  Crowdtangle, muda wa hivi karibuni tuliopata ujumbe huo ukidaiwa kuwa chanzo chake ni Bill Gates ilikua ni tarehe   22 Machi
Video hii iliyotazamwa na watu zaidi ya milioni 10 kwa siku chache tu baada ya kuwekwa kwenye mtandao wa Youtube iliyoonyesha mizigo ya chakula ikiwa imeachwa kwenye mtaa kwa ajili ya  wale wanaoihitaji katika kipindi hiki cha mlipuko wa coronavirus  ni mfano mwingine wa taarifa zisizo za kweli.
Baadhi ya jumbe zilisema kuwa picha  hii ilipigwa nchini Uturuki, huku wengine wakidai ilipigwa Iraq au India. Wengi hata wakasifu video hiyo kwa kuonyesha jinsi nchi yao inavyowasaidia maskini.
Video hiyo ni ya kweli lakini ilichukiliwa miezi miwili  kwa hivyo inapotosha. Msaada haukua kwa ajili ya watu walioathiriwa na  coronavirus, bali ulikua ni kwa ajili ya waathiriwa wa tetemeko la ardhi.
Ili kuhahamu zaidi kuihusu, wataalamu wa BBC wa uthibitishaji wa taarifa walibaini mahala video hiyo ilipochukuliwa baada ya kutambua duka na nembo ya matangazo yenye maneno  "very cheap" nchini Uturuki.
Picha hiyo ilichukuliwa katika matangazo ya moja kwa mpja ya filamu ya tukio katika mji wa   Konyanchini Uturuki, ambayo yaliwekwa kwenye mtandao wa Facebook tarehe 25 Jamnuari
Ukitazama nembo, basi dogo na miti inayoonekana kwa nyuma vinafanana na kile kilichomo katika video hiyo.
Shirika la misaada lililoandaa tukio hilo limethibitisha kuwa video hiyo haihusiani na Covid-19.
Je unaweza vipi kukomesha taarifa gushi juu ya coronavirus?
1. Tulia na ufikirie kwanza
Unataka kuisaidia familia na marafiki na kupata taarifa za uhakika. Kwahivyobasi unapopokea taarifa mpya ya ushauri iwe kwa -barua pepe, WhatsApp, Facebook au Twitter - huenda unaweza kuutuma haraka kwao.
Lakini wataalamu wanasema kuna jambo moja unaloweza kulifanya kuzuwia taarifa za uzushi ni kutulia na kufikiria kwanza.
Kama unawasiwasi wowote, tulia na uuangalie zaidi.
2. Angalia chanzo chake
Kabla haujautumwa kwa watu wengine, jiulize maswali kadhaa ya kimsingi kuhusu  ni wapi taarifa imetoka.
Ufikirie zaidi kama chanzo chake ni   "rafiki wa rafiki " au  " jirani ya mfanyakazi mwenzake na shangazi yangu".
3. Jiulize je unaweza kuwa ni feki?
Muonekano unaweza kukudanganya
Unawezekana kutumia akaunti au nembo rasmi  na mamlaka, mkiwemo  BBC News na BBC News Swahili  na serikali. Screenshoti pia inaweza kubadilishwa na kufanywa ionekane kama taarifa iliyotoka katika taasisi ya umma ya kuaminika.
Angalia na hakiki kurasa na tovuti.  Kama hauwezi kupata taarifa hiyo  kwa urahisi, inaweza kuwa ni taarifa gushi. Na kama ujumbe wa maandishi, video  au kinganishi(link) vinaonekana kuwa ni gushi -huenda kweli vikawa ni gushi.
4.Hauna uhakika kuwa ni wa ukweli? Usishirikishe wengine
Usishirikishe watu wengine vitu kwa kusema  "labda inaweza''  unaweza kuwa ni ukweli. Unaweza kusababisha madhara kuliko kutenda wema kwa kutuma ujumbe kama huo.
Mara nying hua tunatuma vitu katika maeneo ambayo tunafahamu kuw akuna wataalamu-kama madaktari au wataalamu wa tiba . Hilo linaweza kuwa SAWA, lakini hakikisha  kwanza unaelezea wasiwasi wako kuhusu ujumbe unaoutuma . Na ufahamu -kwamba picha au maandishi unayoshirikisha yanaweza kuondlewa dhana yake baadae.
5. Tazama kila taarifa kwa umakini
Kuna ujumbe wa sauti ambao umekua ukizunguka kwenye  WhatsApp. Mtu ambaye alikua anaongea katika ujumbe huo alisema kuwa anatafsiri ushauri kutoka kwa "rafiki wanaefanya nae kazi"  anayefanya kazi katika hospitali . Ujumbe huo umetumwa kwa BBC na makumi ya watu kutoka maeneo mbali mbali ya dunia.
Lakini ujumbe katika sauti hiyo  ni mchanganyiko wa taarifa sahihi na zisizo sahihi.
Unapotumiwa orodha ndefu ya ushauri, ni rahisi kuamini kila kitu katika ujumbe kwasababu tu unafahamu unafahamu kuwa kunawa mikono ni ukweli.
Lakini hua sio hivyo kila wakati .
6. Kuwa makini na jumbe zenye hisia
Ni jambo ambalo huwa linatufanya kuwa waoga, wenye hasira, wenye wasiwasi , au kutupatia furaha ambalo husambazwa zaidi.
"Uoga ni moja ya mambo makubwa yanayosababisha kusambaa kwa taarifa zisizo sahihi  ,"anasema  Claire Wardle wa  First Draft, shirika linalosaidia waandishi wa habari kukabiliana na taarifa gushi zinazoshirikishwa kwenye mitandao .
Taarifa za miito yadharura ya kuchukua hatuahubuniwa ili kuzusha wasiwasi-kwa hivyo uwe mwangalifu.
"Watu wanataka kusaidia ndugu zai kuwa salama, kwahivyo wanapoona ujumbe unaosema  'Mbinu za kuzuwia virusi !' au ' Meza dawa hii mbadal!' watu hutaka kufanya lolote liwezekanalo kusaidia   wenzao kwa kuwatumia ujumbe huo ," anasema.
7. Fikiria kuhusu upendeleo
Je unashirikisha kitu kwasababu inafahamu kuwa ni kweli-au tu kwasababu unaimani nao?
Carl Miller, mtafiti na mkurugenzi wa kituo cha tathmini ya mitandao ya kijamii katika taasisi ya think tank -Demos, anasema tuna uwezekano mkubwa wa kushirikisha taarifa zinazoimarisha fikra tulizonazo.
</doc>
<doc docid='bbc_habari-52460655' lang='swa' type='mono' source_url='https://www.bbc.co.uk/swahili/habari-52460655' term='COVID'>
Virusi vya Corona: Watu 'bilioni moja' huenda wakaambukizwa kote duniani - yasema IRC
Watu bilioni moja huenda wakaambukizwa virusi vya corona kote duniani na mambo pengine yabadilike, nchi zisizojiweza zinahitaji usaidizi wa haraka, Shirika la kutoa msaada limeonya.
Watu bilioni moja huenda wakaambukizwa virusi vya corona kote duniani na mambo pengine yabadilike, nchi zisizojiweza zinahitaji usaidizi wa haraka, Shirika la kutoa msaada limeonya.
Kamati ya Shirika la Kimataifa la Kutoa Misaada (IRC) limesema kwamba msaada wa kifedha na kibinadamu vinahitajika kusaidia kupunguza kasi ya usambaaji wa virusi vya corona.
Shirika hilo limesema nchi zinazokabiliwa na vita kama Afghanistan na Syria zinahitaji msaada wa dharura wa kifedha kuzuia mlipuko wa ugonjwa wa corona.
"Muda uliosalia kuimarisha hali ni mchache mno," Shirika hilo limeonya.
Kumekuwa na zaidi ya watu milioni 3 walioambukizwa ugonjwa wa Covid-19 kote duniani huku zaidi ya vifo 200,000 vikithibitishwa, kulingana na Chuo Kikuu cha Johns Hopkins Marekani.
Ripoti ya shirika hilo, ambayo inazingatia data za Shirika la Afya Duniani (WHO) na chuo cha Imperial College London, ilikadiria kwamba kunaweza kuwa na maambukizi kati ya milioni 500 na bilioni 1 kote duniani.
Pia imesema kwamba huenda idadi ya vifo ikawa ni milioni 3 katika nchi zinazokumbwa na migogoro na zisizokuwa na uthabiti.
"Idadi hiyo inastahili kutufungua macho," amesema mkuu wa shirika la IRC, David Miliband.
"Maafa ya janga hili bado hayajashuhudiwa sana katika nchi zilizoathirika na vita," ameongeza. "Cha msingi sasa ni kwa wafadhili kutenga pesa kwa nchi zinazokumbwa na vita.
"Serikali zinastahili kushirikiana kuondoa kizuizi chochote dhidi ya msaada wa kibinadamu."
Weka taarifa mpya tafadhali
Chanzo: Chuo kikuu cha Johns Hopkins (Baltimore, Marekani), maafisa wa eneo
Idadi ya hivi karibuni
                    
                        25 Aprili 2020, 10:14 GMT +1
*Vifo kwa kila watu 100,000 walioambukizwa
Weka taarifa mpya tafadhali
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
**Data zilizopita za visa vipya ni vya wastani wa siku tatu mfulurizo.Kutokana na na marekebisho ya idadi ya visa, wastani hauwezi kuhesabiwaÂ katika tarehe hii.
Chanzo: Chuo kikuu cha Johns Hopkins (Baltimore, Marekani), maafisa wa eneo
Takwimu zilizowekwa mara ya mwisho 8 Mei 2020, 11:05 GMT +1
Shirika hilo lenye makao yake Marekani ambalo hutoa msaada wa kibinadamu kote duniani, limesema kwamba mambo mengine kama ukubwa wa nyumba, idadi ya watu, kiwango cha huduma za afya na migogoro ya awali huenda vikaongeza hatari ya kutokea kwa mlipuko wa virusi vya corona kwa nchi zinazoendelea.
Idadi rasmi ya walioambukizwa ama kufa kwa virusi vya corona katika nchi zinazoendelea ni ya chini lakini kuna uwezekano mkubwa idadi hiyo kiuhalisia ikawa ni ya juu.
Caroline Seguin, anayesimamia miradi ya kimatibabu nchini Yemen kupitia shirika la kimatababu lisilokuwa na mipaka, anasema shirika hilo linaamini kwamba tayari raia wamekufa kwa ugonjwa wa Covid-19 ingawa sio hospitalini.
"Tunaamini kwamba maambukizi ya ndani kwa ndani yanaendelea lakini kiwango cha wanao pimbwa kiko chini sana," ameiambia BBC.
Bi Seguin amesema Yemen, ambayo iliangaziwa katika ripoti iliyotolewa na shirika la IRC, imeonyeshwa kama nchi iliyo katika hatari zaidi ya kuathirika vibaya na virusi vya corona na kuongeza kwamba tayari nchi hiyo imeathirika vibaya na milipuko mingine ya hivi karibuni kama kuhara na ukambi/surua.
"Mfumo wa afya umeshindwa kabisa kufanyakaziâ¦ na bila shaka wizara ya afya haiwezi kukabiliana na virusi vya corona," amesema.
</doc>
<doc docid='bbc_habari-52182619' lang='swa' type='mono' source_url='https://www.bbc.co.uk/swahili/habari-52182619' term='COVID'>
Virusi vya Corona: Madai ya wanasayansi kuhusu 5G ni 'upuuzi mtupu'
Dhana zinazodai kuwa teknolojia ya 5G ilisaidia kusambaza coronavirus  zimelaaniwa na wanasayansi.
Dhana zinazodai kuwa teknolojia ya 5G ilisaidia kusambaza coronavirus  zimelaaniwa na wanasayansi.
Video imekua ikisambazwa kwenye mitandao ya kijamii ikionyesha minara ya mawasiliano ya simu za mkononi ikiungua  katika miji ya  Birmingham na  Merseyside - sambamba na  madai hayo.
Video hiyo imekua ikishirikiswa watu kupitia mitandao ya Facebook, YouTube na Instagram - zikiwemo kurasa rasmi  zenye maelfu ya wafuasi.
Lakini wanasayansi wanasema kuwa wazo la uhusiano kati ya Covid-19 na 5G ni "upuuzi mtupu" na lisilowezekana kibaiolojia.
Nadharia hizi zimetajwa kama  "taarifa mbaya zaidi feki" na Mkurugenzi wa tiba katika taasisi ya huduma za afya nchini Uingereza Bwana  Stephen Powis.
Wengi wanaoshirikisha ujumbe huu wanasambaza taarifa potofu zinazodai kuwa teknolojia ya 5G - ambayo inatumiwa katika mitandao ya simu za mkononi na hutegemea taarifa zinazosambazwa na mawimbi ya radio  - inahusika kwa namna fulani na coronavirus.
Nadharia hizi zinaonekana kujitokeza kwa mara ya kwanza kupitia jumbe za Facebook mwishoni mwa mwezi wa Januari,  wakati mbapo  kisa cha kwanza cha virusi hivyo kilipotokea nchini Marekani.
Madai hayo yanaonekana kwa kiasi kikubwa kuwa ya aina mbili:
Madai haya yote ni "upuuzi mtupu ," anasema Dkt  Simon Clarke, profesa wa masuala ya seli za microbiolojia katika Chuo Kikuu cha Reading.
" Wazo kwamba  5G hupunguza mfumo wa kinga ya mwili si swala hata la kuchunguzwa ," anasema Dkt Clarke.
"Mfumo wako wa kinga ya mwili unaweza kupunguzwa na vitu mbalimbali ikiwemo mwili kuchoka siku nzima, au kwa kutokula lishe bora.
Mabadiliko hayo si makubwa lakini yanaweza kukufanya uwe katika hali ya kupatwa na virusi."
Huku mawimbi thabiti ya  radio yakiwa na uwezo wa  kusababisha joto, 5G si imara vya kutosha kuweza kuwatia joto watu  kiasi cha kuleta madhara.
"Mawimbi ya Radio yanaweza kuvuruga saikolojia unapopatwa na joto, ikimaanisha kuwa mfumo wako wa kinga ya mwili hauwezi kufanya kazi ipasavyo. Lakini viwango vya nishati kutoka kwa mawimbi ya radio ya 5G ni vidogo sana na haviko imara kiasi cha kusababisha athari kwenye mfumo wa kinga ya mwili . Hakuna uchunguzi uliokwishafanyika juu ya hili ."
Mawimbi ya radio yanayotumiwa katika 5G  na teknolojia nyingine za simu za mkononi hutumia masafa ya chini ya kiwango cha sumaku ya umeme.
Nishati yake ni ya chini kuliko hata kiwango cha nishati ya mwanga wa taa , haina nguvu kiasi cha kuharibu seli za mwili-kinyume na mionzi yenye masafa ya juu ambayo inajumuisha miale ya jua na mionzi ya kimatibabu (medical x-rays)
Haiwezekani kwa 5G kueneza virusi vya corona, Adam Finn, profesa wa matibabu ya watoto  katika Chuo kikuu cha Bristol, anaongeza.
"Janga la sasa la coronavirus lilisababishwa na virusi vinavyoambukizwa kutoka kwa mtu mmoja aliyeathiriwa kwa mtu mwingine.
Tunafahamu hili ni kweli. Hata tuna virusi vinavyokuzwa katika maabara zetu, vilivyochukuliwa kutoka kwa mtu aliyekua anaugua.
Virusi na mawimbi ya nishati ya umemeinayotengeneza mawasiliano ya mitandao ya intaneti na simu za mkononi hufanya kazi tofauti. Tofauti yake ni sawa na ya chaki na jibini," anasema.
Ni muhimu pia kutambua kuwa nadharia nyingine zinazosambazwa kwamba - virusi vya corona inasambazwa katika miji ya Uingereza ambako teknolojia ya 5G haijatumiwa, na katika nchi kama Iran ambazo bado hazijaanza kutumia teknolojia hiyo.
Kulikua na taarifa nyingi za kutisha kuhusu 5G zilizosambazwa kabla ya mlipuko wa virusi vya corona ambazo kitengo cha BBC cha uchunguzi wa ukweli wa taarifa zinazoenea- Reality Check has kilikua tayari kinazichunguza , moja ya taarifa hizo ni kuhusu ikiwa 5G inasababisha hatari za kiafya .
Mapema mwaka huu, uchunguzi wa muda mrefu kutoka kwa Shirika linalosimamia  ulinzi wa mawasiliana ya kimataifa yasiyotumia mionzi  (ICNIRP)  lilipinga madai haya, likisema hakuna ushahidi kwamba mitandao ya simu inasababisha saratani au ugonjwa mwingine wowote ule.
Lakini kile kinachoonekana ni kwamba taarifa potofu zimeongezeka.
Shirika la biashara ya simu za mkononi nchini Uingereza-Trade body Mobile UK limesema kuwa taarifa potofu na nadharia  kuhusiana na 5G  na  coronavirus  "zinatia  hofu," huku Idara ya Digitali, utamaduni , habari  na michezo  ikirejerea kuwa  "hakuna ushahidi kabisa wa uhusiano huo ".
Virusi huvamia seli za binadamu au wanyama na kuwatumia kuzaliana, ambalo ndilo jambo linalosababisha maambukizi. Virusi haviwezi kuishi kwa muda mrefu nje ya kiumbe kisicho hai, kwa hiyo lazima vitafute njia ya kuingia mwilini- kupitia matone ya makamasi kupitia kikohozi au chafya.
Inaaminiwa kuwa coronavirus iliruka kutoka kwa mnyama hadi kwa binadamu- na ikaanza kusambaa kati ya binadamu na binadamu.
</doc>
<doc docid='bbc_habari-52543265' lang='swa' type='mono' source_url='https://www.bbc.co.uk/swahili/habari-52543265' term='COVID'>
Virusi vya corona: Mnyama aliyesambaza corona huenda asijulikane
Kuna mnyama aliyesambaza virusi vya corona kutoka kwa popo hadi kwa binadamu, utafiti unaonesha.
Kuna mnyama aliyesambaza virusi vya corona kutoka kwa popo hadi kwa binadamu, utafiti unaonesha.
Lakini wakati ambapo Shirika la Afya Duniani linasema utafiti huo umelenga chimbuko la virusi hivyo, baadhi ya wanasayansi wanasema huenda isifahamike vile mtu wa kwanza alivyoambukizwa.
Bado haijafahamika ikiwa mnyama aliyesambaza virusi hivyo aliuzwa katika soko la wanyama pori la Wuhan nchini China ambalo kwa sasa limejitia dosari.
Lakini biashara ya wanyama pori inaonekana kama chanzo cha virusi hivi.
Watafiti wanasema biashara ya wanyama pori inatoa fursa ya usambaaji wa magonjwa kutoka kwa spishi moja hadi nyengine ambako kulisababisha milipuko kadhaa iliyopita na imelaumiwa kwa janga hili la corona.
Afisa wa Shirika la Afya Duniani anayehusika na utafiti wa Covid-19, Dkt. Maria Van Kerkhove, ameiambia BBC katika kipindi cha Andrew Marr show: "Tunajitayarisha kukabiliana na janga kama hili kwasababu sio suala la ikiwa linaweza kutokea, badala yake ni lini litatokea."
Wataalamu wa magonjwa ya kuambukiza wanakubali kwamba kama magonjwa mengine yanayojitokeza, virusi hivi awali vilisambaa bila kugundulika kati spishi moja hadi nyengine.
Profesa Andrew Cunningham, kutoka Chama cha Hifadhi ya Wanyama cha Uingereza, anaelezea: "Kwa muda mrefu tumekuwa tukitarajia kuwa kitu kama hiki kinaweza kutokea.
"Magonjwa kama haya yamekuwa yakijitokeza mara kwa mara katika miaka ya hivi majuzi kwasababu ya wanadamu kuvamia makao ya wanyama hao na kuongezeka kwa utangamano na watu kutumia wanyama pori."
Virusi vinavyosababisa Covid-19 havijakaribiana na mlipuko wa kwanza wa virusi kama hivyo.  Inaingia kwenye orodha ya vinavyosababisha magonjwa kama vile Ebola, kichaa cha mbwa, Sars na Mers - ambayo chanzo chake ni popo wa mwituni. Baadhi ya ambayo kwasasa hivi ni ushahidi kuhusu virusi vya popo na uwezo wa kuambukiza mwanadamu kunatokana na utafiti wa mlipuko wa ugonjwa wa Sars uliotokea 2003 wenye uhusiano wa karibu na virusi vya corona.
Kinachohitajika kwa virusi ili viweze kuambukiza mtu mwengine mpya ni uwezo wa chembe kuingia ndani na kuanza kuzaliana.
Na kama ilivyo kwa ugonjwa wa Sars, popo mwenye kusemekana kuwa chanzo cha virusi vya corona alikuwa na uwezo wa kuingia kwenye seli za binadamu.
"Kwa ugonjwa wa Sars-CoV-2 cha msingi ni protini ya virusi inayoitwa Spike na ili kuweza kuingia kwenye seli au chembe unahitaji kipokezi mfano wa funguo katika usemi wa kawaida. Kipokezi hicho kinajulikana kama ACE2," ameelezea Profeesa David Robertson, mtaalamu wa magonjwa ya kuambukiza kutoka chuo kikuu cha Glasgow.
"Virusi vya corona sio kwamba vinaweza kuingiliana vizuri na kipokezi cha ACE2, "Hali hii imekuwa ikitokea mara nyingi hata kuliko virusi vinavyosababisha ugonjwa wa Sars-1", amesema.
Na kwasababu hiyo, ni wazi kwamba virusi vya corona ni rahisi sana kusambaa kutoka kwa mtu mmoja hadi mwengine; ni ugonjwa wa kuambukiza ambao umekuwa changamoto kudhibitika. Lakini hadi kuleta karibu virusi vya popo kwa seli ya mwanadamu hapo ndipo biashara ya wanyama pori inaposemekana ilichangia kwa kiasi kikubwa sana.
Wengi wetu tumesikia kwamba virusi hivyo vilianza katika soko la wanyama pori mjini Wuhan. Lakini chanzo cha virusi hivyo - mnyama mwenye viini hivi mwilini mwake hakupatikana sokoni.
"Maambukizi ya awali yalihusishwa na soko - ushahidi wa uhakika," anaelezea Profesa James Wood kutoka chuo kikuu cha Cambridge.
"Huenda maambukizi yalitokea kwengineko na kwa bahati mbaya yakafika sehemu iliyokuwa na wanadamu. Lakini kwasababu ni virusi vinavyotoka kwa wanyama, kwa kiasi kikubwa chanzo huenda kikawa soko hilo."
Profesa Cunningham anakubali kwamba; Masoko ya wanyama, ni kitovu cha magonjwa ya  wanyama kuambukiza wengine.
"Kuchanganya idadi kubwa ya spishi katika mazingira machafu na spishi na wanyama ambao kwa hali ya kawaida huwa hawachanganyikani hilo linachangia viini kutoka kwa spishi moja hadi nyengine," anaelezea.
Siku za nyuma, virusi vingi vilitoka kwa wanyama pori hadi kwa binadamu kupitia spishi nyengine - ambayo ama inafugwa au inawindwa na kuuzwa sokoni.
Profesa Woods anaelezea: "Chimbuko halisi la virusi vya Sars hadi kwa mwanadamu kulitokana na mlipuko ambao chanzo chake kilikuwa ni mnyama fungo ambao walikuwa wanauzwa kusini mwa China kama mlo.
"Hilo lilikuwa muhimu kulifahamu kwasababu kulikuwa na mlipuko wa hao fungo wenyewe na kulazimisha hatua za kudhibiti biashara hiyo kuchukuliwa ili kusitisha kile ambacho kilikuwa ni uwezekano wa virusi kusambaa hadi kwa mwanadamu."
Kuendelea kutafuta kile kisichojulikana kuhusu vile ugonjwa huu wa Covid-19 ulivyofika kwa binadamu, wanasayansi walichukulia wanyama hawa minki, chororo kaya na kasa kama kidokezo kinachoweza kufikia ukweli wa chimbuko la Covid-19.
Virusi kama hivyo vilipatikana katika miili ya mnyama kakakuona ambao ni nadra sana lakini kati ya hao ambao wanashukiwa hakuna aliyeonesha kwamba amehusika na mlipuko wa virusi vya corona.
Tunachofahamu ni kwamba kutangamana kwetu na wanyama pori kunatuweka sisi na wao katika hatari.
"Kuhakikisha kwamba wanyama pori hawatangamani moja kwa moja na mwanadamu au na wanyama wengine wa nyumbani ni jambo la msingi," amesema Profesa Wood.
Ingawa kuthibiti biashara ya wanyama pori kote duniani sio jambo linaloweza kutekelezeka moja kwa moja."
"Kumekuwa na kampeni kadhaa ya kupiga marufuku biashara zote za wanyama pori na kutangamana nao," amesema Profesa Wood.
"Lakini sasa kile kitakachotokea ni kuadhibu baadhi ya watu maskini zaidi duniani.
Mara nyingi, kuchukua hatua kama hizo kitakachotokea ni biashara hiyo kufanyika kisirikisiri na kufanya iwe vigumu zaidi kufanya lolote katika kukabiliana na hali hiyo."
Shirika la Afya Duniani tayari limetoa wito wa kutekelezwa kwa usafi wa hali ya juu na kuimarishwa kwa usalama katika masoko ya bidhaa za vyakula vya kuharibika haraka nchini China. Lakini mara nyingi - biashara kama ile ya wanyama pori katika nchi za Kusini mwa Jangwa la Sahara ambako kulihusishwa na mlipuko wa ugonjwa wa Ebola - masoko hayako rasmi na hivyobasi, ni vigumu kutadhibiti.
"Hilo haliwezi kufanyika ukiwa ofisini Uingereza au mjini Geneva; linafanyika tu katika eneo kwa kila nchi," Profesa Wood aliongeza.
Dkt. Maria Van Kerkhove alikubali kwamba "Ni muhimu sana kushirikiana na watu ambao kazi zao zinashirikisha uuzaji wa wanyama kwa binadamu - watu wanaofanyakazi inayohusisha wanyama pori."
Kinachotokea na juhudi za kimataifa zenye pingamizi chungu nzima. Lakini, mlipuko wa Covid-19 umedhihirisha gharama ya mbadala.
</doc>
<doc docid='bbc_habari-52084295' lang='swa' type='mono' source_url='https://www.bbc.co.uk/swahili/habari-52084295' term='COVID'>
Coronavirus: Mambo ambayo bado hayajafahamika kuhusu Covid-19
Mtu anahisi ni kana kwamba mlipuko huu umekuwepo kwa muda mrefu, lakini dunia ilitambua uwepo  wa virusi vya corona  mwezi Disemba.
Mtu anahisi ni kana kwamba mlipuko huu umekuwepo kwa muda mrefu, lakini dunia ilitambua uwepo  wa virusi vya corona  mwezi Disemba.
Kicha ya juhusi kubwa za wanasayansi kote duniani, kuna mengi ambayo bado hatujayafahamu, na sote kwa pamoja tumekua ni sehemu ya utafiti  unaofanyika katika sayari kujaribu kupata majibu ya kile ambacho hatujakifahamu juu ya coronavirus.
Yafuatayo ni baadhi ya maswali makubwa yanayojitokea
1.Ni watu wangapi ambao wamepata maambukizi?
Ni moja ya maswali ya kimsingi, lakini pia moja ya maswali muhimu
Kuna mamia kwa mamia ya visa vya coronavirus kote duniani, lakini lakini tunachokielewa ni sehemu moja tu ya jumla ya maambukizi. Na idadi tunayopewa kila mara inatukanganywa zaidi n na idadi ambayo haijulikani ya visa vya watu wenye dalili-watu ambao wanavirusi lakini hawahisi kuugua.
Kutengenezwa kwa kipimo cha  kinga ya mwili kutawasaidia watafiti kuona ikiwa mtu yeyote amewahi kuwa na virus. Ni wakati huo tututakapoweza kuelewa ni kwa kiwango ngani au ni kwa vipi ni rahisi coronavirus inasambaa.
2. Hatujafahamu inauwezo wa kuua wa kiasi gani.
Hadi tutakapofahamu ni visa vingapi vimekuwepo, ni vigumu kuelewa ugonjwa huu unaweza kuua kwa kiwango gani. Kwa sasa inakadiriwa kuwa takriba 1% ya watu wanaopata maambukizi wanakufa. Lakini kuna idadi kubwa ya dalili kwa wagonjwa, viwango vya vifo vinaweza kupungua.
3. Idadi kamili ya dalili zake
Dalili kuu za  coronavirus ni kiwango cha juu cha joto la mwili, kikohozi na kikavu  - hizi ndizo unazopaswa kuziangalia.
Kuvimba koo, maumivu ya kichwa na kuharapia vimekua vikiripotiwa katika baadhi ya visa na kuna tetesi zinazoendelea kuongezeka kuwa mgonjwa kupoteza uwezo wa kutambua harufu ni mojawapo ya athari za virusi hivyo kwa baadhi ya watu.
Lakini  swali  muhimu zaidi  ni ikiwa dalili za mafua za mafua ya kawaida kama vile kutokwa na makamasi  au kupiga chafya huwa kwa baadhi ya wagonjwa wa sasa.
Tafiti zimeonyesha kuwa inawezekana kuwa watu wanaweza kuwa na maambukizi ya coronavirus bila wao kujua kuwa wana virusi.
4. Nafasi ya watoto katika kusambaza virusi.
Watoto wanaweza kupata maambukizi ya coronavirus. Hata hivyo huwa wanapata dalili kidogo na kuna vifo vichache miongoni mwa watoto ikilinganishwa na watu wazima.
Waotot kwa kawaida huwa ni wasambazaji wakuu wa magonjwa, kwa sehemu kubwa kwasababu wanachangamana na watu wengi(hasa katika maeneo yao ya michezo), lakini kwa virusi hivi , haijaelezwa wazi ni kwa kiwangp gani wanasaidia kueneza coronavirus.
5. Ulitoka wapi hasa.
Virusi vilitambuliwa mara ya kwanza katika mji wa Wuhan, Uhina, mwishoni mwa mwaka  2019, ambako kulikua na kisa katika soko la wanyama.
Maafisa rasmi waliita  coronavirus,  Sars-CoV-2, vina uhusiano wa karibu na virusi ambavyo vinawaathiri popo, hata hivyo inadhaniwa kuwa virusi hivyo vilivyotoka katika popo viliingia kwenye aina nyingine ya kiumbe asiyejulikana ambaye  ndiye alivisambaza kwa watu.
"Ukosefu wa maelezo kamili juu ya namna binadamu aliambukizwa  "umesalia kuwa  kitu kisichofahamika na unaweza kusababisaha maambukizi zaidi.
6. Ikiwa kutakua na visa vichache katika msimu wa joto .
Mafua na homa hushamiri zaidi katika majira ya baridi  kuliko majira ya joto, lakini bado haijafahamika ikiwa hali ya hewa ya joto inaweza kuzuia kusambaa kwa virusi
Washauri wa sayansi wa serikali ya Uingereza  wameonya kuwa haijawa wazi ikiwa hali ya hewa itaathiri kusambaa kwa virusi  .
7. Ni kwanini baadhi ya watu hupata dalili mbaya zaidi kuliko wengine.
Covid-19 ni maambukizi madoko kwa wengi. Hata hivyo takribani  20%  hupata  dalili kali na kuugua sana. Lakini ni kwanini?
Hali ya mfume wa kinga wa mtu unaonekana kuwa nishemu ya sababu, na kuna labda suala la jeni linaweza kuchangia pia mtu kuugua sana au kutougua sana. Kufahamu hili kunaweza kuwezesha njia za kuzuwia watu kulazimika kufikia kiwango cha kupelekwa katika vyumba vya watu mahututi hospitalini.
8. Ni kwa kiwango gani kinga ya mwili inadumu, na ikiwa unaweza kupata maambukizi mara mbili.
Kuna tetesi lakini kuna ushahidi mdogo kuhusu ni kwa kiwango  gani cha kinga ya mwili mtu alichonacho hawezi ama anaweza kupata virusi
Wagonjwa lazima wawe wamejenga kinga ya mwili  ili kuweza kufanikiwa  kukabiliana na virusi . Lakini kwa kua virusi hivi vimekuwepo kwa miezi michache tu kuna  ukosefu wa data za kipindi kirefu kuvihusu. Tetesi za wagonjwa wanaoambukizwa mara ya pili zinaweza kuwa ni kwasababu huenda hawakupimwa sahihi na kuambiwa kuwa hawana virusi   the virus.
Suala la kinga ya mwili ni muhimu kwa ajili ya kuelewa ni nini kitakachotokea baada ya muda mrefu.
9. Ikiwa virusi vitabadilika katika hali nyingine
Virusi hubadilika kila wakati, lakini kubadilika kwa muundo wake wa jeni, hakuleti tofauti yoyote kubwa.
Kwa kawaida, unatarajia virusi kubadilika na kuwa katika hali inayoweza kupunguza  hatari yake ya kuua kwa muda mrefu, lakini hili si la uhakika.
Hofu ni kwamba kama virusi vitabadilika katika hali nyingine, basi mfumo wa kinga hauwezi kuvitambua na chanjo yake haiwezi kuwa ya ufanisi  (kama ilivyo kwa mafua).
</doc>
<doc docid='bbc_habari-52107605' lang='swa' type='mono' source_url='https://www.bbc.co.uk/swahili/habari-52107605' term='COVID'>
Coronavirus: Njia tano zilizotumiwa na baadhi ya mataifa kuzuia kasi ya virusi vya corona
Ni vigumu kupata mtu yeyote asiyetambua mlipuko wa virusi vya Coivid-19  kuwa ni janga baya zaidi duniani tangu Vita vya Pili vya Dunia.
Ni vigumu kupata mtu yeyote asiyetambua mlipuko wa virusi vya Coivid-19  kuwa ni janga baya zaidi duniani tangu Vita vya Pili vya Dunia.
Huku baadhi ya mataifa yakipata maafa mabaya zaidi kama vile China, Uhispania, Italia na Marekani , mengine yameidhinisha mikakati ambayo imezuia kusambaa zaidi kwa virusi vya corona.
Na mipango hiyo iko tofauti kuanzia kuwafanyia raia wake vipimo vingi hadi kujitenga katika mikutano ya watu wengi., kusalia majumbani  hadi kuchunguza  maeneo ambayo raia wake wapo hatarini zaidi kuambukizwa.
1.Kwa nini Ujerumani ina vifo vichache vya coronavirus ikilinganishwa na mataifa mengine
Licha ya kuwa taifa la tano lenye idadi kubwa zaidi ya maambukizi ya covid 19 duniani (wagonjwa 71,808), idadi ya waathiriwa waliofariki 775 ni ndogo sana ukilinganisha na mataifa mengine ambayo yameripoti idadi inayolingana nao ya maambukizi kama vile Italia (wagonjwa 105,792 vifo 12,428), Uhispania (wagonjwa 95,923 vifo 8,464) na Uchina (wagonjwa 82,294 vifo 3,310).
Hata Uingereza yenye wagonjwa 25,481 ambao ni wachache kulinganisha na Ujerumani, ina idadi ya vifo 1,793 ambayo ni zaidi ya mara mbili ya Ujerumani.
Ipi siri ya mafanikio hayo ya kuzuia idadi ya vifo?
''Ijapokuwa hatujui sababu mwafaka, ukweli ni kwamba ...baada ya taifa hilo kugundua kuhusu hatua za dharura , lilianza kupanua vipimo vyake miongoni mwa raia  ili kuzuia uwezekano wa maambukizi zaidi'', alisema Robert Koch kutoka taasisi ya masuala ya virusi akizungumza na BBCMundo.
Mojawapo ya sababu muhimu ya idadi ndogo ya vifo ni jinsi taifa hilo lilivyofanikiwa kuwatambua mapema wanaobeba virusi hivyo, hatua iliozuia kuenea kwake.
Mamlaka ya Ujerumani ilisema kwamba ina uwezo wa kufanya vipimo 160,000 kwa wiki.
Mataifa mengine ambayo yana maambukizi chungu nzima yamekuwa yakiwafanyia vipimo waliothibitishwa kukutwa na virusi hivyo huku yakiwapuuza wale walio na dalili chache .
2.Jinsi Japani ilivyofanikiwa kudhibiti covid-19 bila kutumia karantini
Huku ulimwengu ukikabiliana na mlipuko wa virusi vya corona, taifa la Japani lilpo eneo mwafaka kwa virusi hivyo kufanya madhara makubwa. Taifa hilo lipo karibu na Uchina kijografia.
Pia Japani ina idadi kubwa ya watu walio na umri wa juu kuanzia miaka 65  duniani na lina kiwango kikubwa cha watu wanaotumia tumbaku  suala linalofanya raia wake kuwa miongoni mwa watu walio hatarini kuambukizwa virusi vya corona.
Lakini huku mataifa mengine yakichukua mbinu ya kukaa mbali na mikutano ya watu wengi ili kuzia kusambaa kwa virusi hivyo, serikali ya Japani iliamua kuendelea kuwaruhusu raia wake kukongamana.
Ijapokuwa wanapendekeza watu kuwa mbalimbali , mamlaka haijawalazimu raia kuchukua hatua kama zile zilizochukuliwa na China , Uhispania na Italia katika wiki za hivi karibuni.
Hakuna marufuku iliyowekwa kwa watu kutoka nje kama ilivyo kwa baadhi ya mataifa.
Ikilinganishwa na China na Korea, maambukizi nchini Japan na vifo viko chini sana.
Japani ina wagonjwa 2,233na mpaka sasa imeripoti vifo 66.
Mojawapo ya sababu ya idadi hiyo kuwa chini ni hatua ya taifa hilo kutambua maeneo ya maambukizi  na kuwalinda wale walio hatarini kupata maabukizi hayo  mbali na makundi ya milipuko.
Hata hivyo, taifa hilo limchukua hatua za kuzuia safari za ndege baina yake na mataifa yaliyoathirika sana kama Uchina na Marekani.
Pia vyombo vya habari vimeripoti wiki hii kuwa wasafiri watakaoingia nchini humo watalazimika kujiweka karantini kwa siku 14 ili kujichunguza kama wana dalili za virusi hivyo.
Kufanyiwa uchunguzi na kujitenga ndio hatua muhimu za kudhibiti maambukizi ya ugonjwa wa Covid 19.
Lakini Singapore ilichukua hatua zaidi: Ilitumia vifaa vya kutambua ugonjwa huo kubaini hasa uko wapi. Na hivyo ikafanikiwa kuudhibiti kutoka eneo la kitovu cha maambukizi.
Singapore ina mfumo imara na thabiti wa kufuatilia mawasiliano yanayowezesha ufuatiliaji wa waliotangamana na wagonjwa kwa urahisi kutoka mtu mmoja hadi mwingine ambapo watu na jamaa zao wa karibu wanaweza kutambuliwa na kutengwa kwa wakati unaofaa.
Kupitia njia hii, nchi hiyo ilifanikiwa kumaliza maambukizi katika maeneo ambayo ulikuwa umesambaa sana.
Mpaka sasa nchi hiyo imeripoti wagonjwa 926 na vifo 3.
4. Watu wa Italia waliofanikiwa kudhibiti kusambaa kwa virusi baada ya kupata maambukizi
Si kila taarifa kutoka Italia juu ya virusi vya corona ni mbaya.
Mji unaovutia eneo la Veneto unaofahamika kama Vo Euganeo ulikuwa moja ya kitovu cha ugonjwa wa covid-19 nchini humo.
Eneo hilo likawa mbioni kukabiliana na jinamizi hili: Kituo cha kufanyiwa uchunguzi kikafunguliwa kwa wote wanaotaka kupimwa.
Kulingana na BBC Mundo, Profesa wa magonjwa ya maambukizi na virusi katika Hospitali ya Chuo Kikuu cha Padua, Andrea Crisanti, wakafanikiwa kupima kila mmoja katika mji huo.
Na kuanzia hapo wakaamua kuanza kufanya uchunguzi wa kufuatilia virusi hivi na kufikia yafuatayo: "Kisayansi walibaini kwamba kipindi cha kirusi kuhamia ni wiki mbili na kwamba mkakati wa kudhibiti maambukizi lazima utilie maanani idadi kubwa ya watu ambao wameshaanza kuonesha dalili."
Na kwa data hizi, wakafanikiwa kudhibiti mlipuko wa janga hili katika eneo husika.
Korea Kusini ilikuwa mfano duniani kwa sababu licha ya kwamba majirani zao ni China, chimbuko la ugonjwa wa Corona, idadi ya maambukizi na vifo ni ya chini.
Mpaka sasa nchi hiyo imeripoti wagonjwa 9,887 na vifo 165.
Kulingana na serikali ya Korea Kusini karibia watu 10,000 wanachunguzwa kila siku, na kufanya iwe rahisi kutenga wale wanaoonesha dalili, moja ya tatizo kubwa la usambazaji wa maambukizi.
Aidha, matukio mengine yaliyosaidia kudhibiti janga hili Korea Kusini ni utekelezaji wa hatua ya kujitenga bila kuzembea katika maeneo ya nchi hiyo. Ingawa baadhi ya hatua za kujitenga zimekosolewa kwa kuwa kali zaidi.
Wataalamu waliozungumza na BBC wamesema kwamba zilikuwa muhimu katika kuokoa maisha.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-51866923' lang='swa' type='mono' source_url='https://www.bbc.co.uk/swahili/habari-51866923' term='COVID'>
Coronavirus: Sophie Gregoire Trudeau - mkewe waziri mkuu wa Canada akutwa na virusi
Waziri Mkuu wa Canada Justin Trudeau na mke wake watabaki kwenye karantini kwa siku  14 , baada ya mkewe Sophie Gregoire Trudeau kukutwa na virusi vya corona.
Waziri Mkuu wa Canada Justin Trudeau na mke wake watabaki kwenye karantini kwa siku  14 , baada ya mkewe Sophie Gregoire Trudeau kukutwa na virusi vya corona.
Sophie Gregoire Trudeau ''anaendelea vizuri na dalili alizonazo si mbaya'' alisema mkurugenzi wa mawasiliano wa Waziri Mkuu.
Bwana Trudeau pia atakuwa kwenye karantini kama hatua ya tahadhari. Hatapimwa katika hatua za sasa kwa kuwa haoneshi dalili za maambukizi.
Katika ukurasa wa Twitter, Bi Sophie aliandika ''nitarejea nikiwa na afya njema hivi karibuni,''
Bi Trudeau amesema alikuwa amepata dalili ambazo hazikuwa za kawaida na kuongeza kuwa ''kuwa kwenye karantini si kitu ukilinganisha na familia nyingine nchini Canada wanaopitia haya''.
''Ninawatia moyo na kuwaweka kwenye fikra zangu (lakini zaidi tu ''nawatakia afya njema'' nawapatia pambaja kwa mbali!)'', alion
Rais wa Marekani Donald Trump amesema hana mpango wowote wa kupima virusi, ingawa alikaribiana na afisa kutoka Brazil ambaye sasa amegundulika kuathirika na virusi hivyo.
Ikulu ya Marekani imesema hakuwa na mazungumzo na afisa huyo wa Brazil, hivyo hakukuwa na umuhimu wa kupima.
Fabio Wajngarten, Waziri wa mawasiliano wa rais wa Brazil Jair Bolsonaro, aliweka kwenye mtandao wa Instagram picha yake akiwa amesimama karibu na Rais Trump.
Makamu wa rais, Mike Pence pia alionekana kwenye picha.
Nchini Brazil
Rais wa Brazil Jair Bolsonaro amechukuliwa vipimo na sasa anasubiri majibu.
Hatua hii imekuja baada ya mawasiliano aliyoyafanya na mkuu wake wa mawasiliano, ambaye amekutwa na virusi vya corona baada ya kurejea akitokea kwenye ziara nchini Marekani alipokutana na Rais Donald Trump.
Shirika la Afya duniani limeutangaza mlipuko wa virusi vya corona kuwa ni janga la kimataifa, huku mlipuko huo ukiendelea kusambaa kwa kasi katika mataifa mbalimbali duniani.
Mkuu wa Shirika la Afya Duniani (WHO), Dkt Tedros Adhanom Ghebreyesus amesema kuwa idadi ya visa nje ya Uchina vimeongezeka mara 13 kwa kipindi cha majuma mawili yaliyopita.
Amesema kuwa "anahofu kubwa " kutokana na "viwango vya maambukizi " ya virusi.
Janga ni ugonjwa ambao unasambaa katika nchi nyingi kote duniani kwa wakati mmoja.
Nini kinachofanyika kwingine duniani?
Gavana wa New York ametangaza kuwa wanajeshi watapelekwa katika mji wa kaskazini wa New Rochelle, katika juhudi za kudhibiti mlipuko wa virusi huku visa vya maambikizi nchini Marekani vikipita 1,000 siku ya Jumatano.
Athari kubwa imeonekana nchini China. Lakini siku ya Jumapili iliripoti idadi ya chini zaidi ya maambukizi mapya katika siku moja tangu Januari - ishara kwamba kuenea kwa virusi kunapungua.
Iran, moja ya maeneo yenye maambukizi mabaya zaidi nje ya China, sasa imethibitisha maambukizi 6,566 na vifo 194.
Ufaransa, virusi vinaenea miongoni mwa wabunge. Wabunge wawili walikutwa na maambukizi, maafisa walieleza siku ya Jumapili.
Kwa jumla manaibu wanne wameambukizwa. Pia Jumapili Ufaransa iliripoti visa 1,126, ongezeko la 19% kwa siku na idadi kubwa ya maambukizi barani Ulaya baada ya Italia.
Serikali ya Ufaransa imepiga marufuku mikusanyiko ya watu zaidi ya 1,000.
Nchini Marekani, zaidi ya watu 470 wamekutwa na maambukizi ya Covid-19 na mpaka sasa waliopoteza maisha ni watu 21.
Miongoni mwa nchi zilizoripoti ongezeko la maambukizi ni Ujerumani 939, Uhispania 589, Uingereza 273 na Uholanzi 265.
Albania, Bulgaria, Colombia, Costa Rica, visiwa vya Maldives, Malta, na Paraguay zimeripoti visa vya kwanza vya maambukizi ya virusi hivyo.
</doc>
<doc docid='bbc_habari-51467079' lang='swa' type='mono' source_url='https://www.bbc.co.uk/swahili/habari-51467079' term='COVID'>
Coronavirus imepewa jina jipya rasmi -Covid-19, yasema WHO
Shirika la Afya Duniani WHO, linasema jina rasmi la ugonjwa unaosababisha na  virusi vipya vya corona uitwe Covid-2019.
Shirika la Afya Duniani WHO, linasema jina rasmi la ugonjwa unaosababisha na  virusi vipya vya corona uitwe Covid-2019.
"Sasa tumeupatia jina ugonjwa   na utaitwa Covid-19,"   Mkuu wa WHO  Tedros Adhanom Ghebreyesus  amewaambia waandishi wa habari  mjini Geneva
Hii inakuja baada ya vifo vilivyotokana na viurusi hihvyo  kufikia zaidi ya  1,000. Maelfu kwa maelfu ya watu wameambukizwa virusi hivyo.
Neno coronavirus linamaanisha aina ya  kikundi cha virusi kinamotoka kirusi hicho , na wala si ugonjwa wa hivi sasa.
Watafiti wamekua wakitoa wito wa kuwepo kwa jina rasmi ili kuepuka mkanganyiko na unyanyapaa.
"Tulikua hatujapata jina ambalo halitamaanisha eneo la kijiografia , mnyama, mtu au kikundi cha watu, na ambalo pia linaweza kutamkika na kuhusiana na ugonjwa ,"  alisema mkuu wa WHO.
"Kuwa na jina ni jambo la maana katika kuzuwia matumizi ya majina mengine ambayo sio sahihi au unyanyapaa.
Pia inatupatia kiwango cha muundo tutakaoutumia kwa ajili ya milipuko ijayo ya Virusi vya corona"
Kuna zaidi ya visa  zaidi ya 42,200 vilivyothibitishwa kote nchini Uchina. Idadi ya vifo imezi9di ile ya mlipuko wa virusi vya Sars mwaka 2003.
Jumatatu, watu wapatao 103 walikufa katika jimbo la huabei pekee, ikiwa ni idadi kubwa ya vifo kutokea kwa siku moja pekee, na idadi ya vifo  kwa taifa zima imefikia 1,016 kwa sasa.
Lakini idadi ya maambukizi mapya kitaifa iko chini ya karibu 20%  kuanzia siku siku moja kabla kutoka  watu 3,062 hadi 2,478.
Uchina ''imewaondoa" kazini maafisa kadhaa wa ngazi ya juu kufuatia namna walivyoushughulikia mlipuko - huku idadi ya vifo ikizidi watu 1,000.
Katibu wa chama anayehusika na kamati ya afya ya Hubei , na mkuu wa kamati hiyo walikua ni miongoni mwa wale waliopoteza kazi.
Ni maafisa wa ngazi ya juu zaidi kushushwa cheo hadi sasa.
Unaweza pia kutazama:
</doc>
<doc docid='bbc_habari-52360021' lang='swa' type='mono' source_url='https://www.bbc.co.uk/swahili/habari-52360021' term='COVID'>
Virusi vya corona: Wakenya waelezea hofu ya kuwekwa karantini ya lazima
Kama watu wengine kote duniani, Rachel Gichuma ana wasiwasi mkubwa kuhusu kuambukizwa virusi vya corona.
Kama watu wengine kote duniani, Rachel Gichuma ana wasiwasi mkubwa kuhusu kuambukizwa virusi vya corona.
Lakini pia ana hofu zaidi kuhusu kutengwa kwa lazima katika vutuo vya karantini nchini kenya.
Mama huyo anayeishi pekee na wanawe pacha wa mwaka mmoja anaamini kwamba wale ambao tayari wametengwa katika vituo vya serikali, hawapo katika mazingira bora zaidi ya jela.
''Vyoo vyao ni vichafu  na hata waoshaji wake mara nyengine hulalamika jinsi vyoo hivyo vilivyovichafu'', mwanamke mmoja ambaye ametengwa aliambia BBC.
Ni kwa sababu hakuna maji, hivyobasi watu wanagusa mifereji hiohio  wakati unapotaka kuosha mikono hata iwapo kuna maji.
''Najaribu kuwa makini wakati ninapoingia nyumbani'', lazima nioge kabla ya kushika wanangu, anasema Rachel Gachuna.
Watu wanaowasili nchini Kenya kutoka mataifa yalioathirika na maambukizi na wale waliokaribiana na wagonjwa wamepelekwa katika vituo vya lazima vya karantini kwa siku 14.
Hatahivyo muda wa karantini umeongezwa mara mbili kwa kila mtu katika vituo hivyo ambapo mtu ameonyesha kuwa na dalili za virusi hivyo - na pia wanalazimishwa kulipia mahitaji.
Kumekuwa na malalamishi kwamba masharti ya kutokaribiana hayawezi kuafikiwa katika vituo vingine kwa sababu watu ni wengi.
''Omba Mungu kwamba haitakufanyikia kwasababu kwa kweli sijui nitafanyaje'', bi Gachuma aliambia BBC.
Kwa sasa yuko likizo baada ya kuamua kufanyia kazi nyumbani katika mji mkuu wa Nairobi, licha ya kwamba wakaazi wa mji wanaweza kwenda nje wakati wa mchana.
Ili kuilinda familia yake dhidi ya maambukizi, yeye huenda dukani ili kununua bidhaa muhimu na asingependelea hata kidogo kutoka nje.
Wakenya sasa wanalazimika kuvalia barakoa katika maeneo ya umma na mabasi yamelazimika kubeba abiria wachache, lakini agizo la kutokaribiana lina changamoto.
Najaribu kuwa makini.
''Wakati ninapoingia nyumbani, lazima nioge kabla ya kuwashika wanangu. Huwezi kujua iwapo nguo zako zimeshikwa na nini'', alisema.
Pia alilazimika kumuachisha kazi yaya wake mmoja ambaye alikuja ili kumsaidia kuwalea watoto wake  wiki hiyo.Escape attempt
Na hofu yake iliongezeka wiki iliopita baada ya makumi ya watu kujaribu kutoroka karantini katika chuo kikuu cha Kenyatta  mjini Nairobi , kutokana na mazingira duni ya kituo hicho.
''Kwanza kwa sababu kutoweza kulipa  na pili kwasasbu haileti maana yoyote ya kisayansi kusalia katika kituo  hicho'', Simon Mugambi , mmoja ya waliojaribu kutoroka alisema,
Wengine walizungumzia athari zao za kisaikolojia na kiakili baada ya serikali kuwaongezea muda wa kuishi katika vituo hivyo kwa zaidi ya siku 14.
Lakini kundi hilo lililazimishwa kurudi. Mtu mwengine aliyelalamika alisema: Ni kama hutakikani tena , ni kana kwamba upo chini ya mikono ya serikali.
Unaweza kusoma zaidi:
Hakuna kusafiri kuingia ama kutoka mjini Nairobi na maeneo mengine ya mji. Masharti kama hayo pia yamewekewa kaunti za pwani.
Shule, klabu za burudani, maeneo ya burudani makanisa na misikiti
kila mtu anahitajika kuvalia barakoa katika maeneo ya umma na wale watakaokaidi watakamatwa.
Waajiri wametakiwa kuwaruhusu wafanyakazi wao kufanya kazi nyumbani
Maeneo yote ya kufanya kazi yanahitajika kuwa na eneo la kuosha mikono , maji na sanitizer
Ulipaji wa fedha usiotumia malipo ya moja kwa moja unahitajika.
Hatua za kukabiliana na virusi vya coronaKenya's :
Kufikia mwisho wa mwezi Machi, serikali ilikuwa na zaidi ya watu 50 waliowekwa karantini katika mahoteli , nyumba za kulala za wanfunzi, shule na vyuo vikuu  ambazo gharama yake ni kati ya dola 20 na hadi 200 kwa siku.
Baadhi yao sasa zimefunga - lakini vitano vipo katika awamu ya tatu ya karantini .
Kati ya watu 2,336 waliowekwa karantini 425 bado wanahudumia masharti hayo.
Wengine wanaishi vyema
Rubani mmoja aliyewasili kutoka Dubai tarehe 24 Machi, aliambia BBC kwamba kampuni hiyo ya ndege ilikuwa ikiwalipia gharama yao ya karantini na pia imesema kwamba itawafanyia ushauri nasaha baada ya kumaliza muda waliowekewa.
Kusalia karantini kwa muda mrefu mbali na familia yako nio ni hali ngumu sana , alisema rubani huyo ambaye hakutaka kutajwa.
Kundi moja la wanaharakati , Kelin , limewasilisha malalamishi kuhusu hali ya mazingira na ukosefu wa habari wanazopatiwa wale waliopo katika karantini.
"Serikali haijakuwa wazi kuhusu ni nani anayesimamia gharama, serikali haijakuwa wazi kuhusu ni lini watu wanapaswa kufanyiwa vipimo, lilisema.
Wizara ya afya imesema kwamba inajua kile kinachowakwaza, lakini inasisitiza kwamba agizo hilo linatekelezwa  kwa lengo la kuulinda umma kwa kuwa baadhi ya wale waliowekwa karantini wamepatikana na ugonjwa huo wa Covid 19 unaosababisha magonjwa ya mapafu.
Patrick Amoth, ambaye anasimamia afya ya umma katika wizara ya Afya pia alitaja vituo vitano wakati walipoongezewa muda wa kusalia karantini kwa mara ya pili baada ya watu kushindwa kufuata maagizo ya kutokaribiana.
Mkuu wa hospitali kuu ya Kenyatta  nchini humo pia alikosoa tabia ya baadhi ya wale waliopo karantini.
"Wamekuwa maadui ata kwa wafanyakazi , hata baadhi ya wafanyakazi wangu wamepigwa'' , alisema Evanson kamuri.
"Wanaweka maisha yao hatarini , kile kitu kidogo ambacho unaweza kuwafanyia kama Wakenya , ni usaidizi na kuwanyosha heshima'', alisema daktari huyo.
lakini kuongezwa kwa muda katika karantini kunamaanisha kwamba watu wamepoteza kazi zao mbali na kukabiliwa na gharama za juu.
Kwa Bi Gachuna, meneja wa mipango hatua hiyo itakuwa janga.
Tayari ana wasiwasi kuhusu fedha baada ya kampuni yake kufungwa kutokana na masharti hayo ya virusi vya corona. Na sasa atalazimika kuwalea watoto wake yeye mwenyewe.
Rubani wa shirika la ndege la Kenya Airways ambaye anahitajika kujitenga nyumbani kwa wiki moja zaidi, anawashauri wengine kufanya kila kitu ili kuepuka kuwekwa katika karantini ya lazima.
''Karantini sio eneo zuri la kuishi,hivyobasi iwapo unaweza kuepuka kwenda katika eneo hilo, kuwa msafi  na kutokaribiana na watu wengine ili kuzuia matatizo yote haya'', alisema.
Hiyo ndiyo hali inayomtia tumbo joto Bi. Gachuna na wengine kama yeye.
</doc>
<doc docid='bbc_habari-52312448' lang='swa' type='mono' source_url='https://www.bbc.co.uk/swahili/habari-52312448' term='COVID'>
Virusi vya corona: Kwanini bado watu wanakusanyika kuabudu?
Makundi ya kidini katika sehemu mbali mbali duniani yamekuwa yakikataa ushauri wa kisayansi wa kutotangamana kwa sababu ya hatari ya maambukizi ya virusi vya corona.
Makundi ya kidini katika sehemu mbali mbali duniani yamekuwa yakikataa ushauri wa kisayansi wa kutotangamana kwa sababu ya hatari ya maambukizi ya virusi vya corona.
Sasa mshauri maalum ya Umoja wa Mataifa kuhusu uhuru wa dini au imani, Dk Ahmed Shaheed, anahimiza serikali "kuzuia udhihirisho fulani wa imani ya kidini wakati unapokuwa tishio kwa afya ya Umma" - hatua ambayo anasema sheria za kimataifa zinaruhusu.
Akiongea na BBC, Ahmed Shaheed alisema anaamini viongozi wa dini pia wanahitaji kuchukua jukumu katika kuhamasisha watu kutotangamana.
Alisema "watendaji wa kiimani wana jukumu - ikiwa sio jukumu la kisheria - kuhakikisha kwamba pia wanakuza ustawi wa jamii."
Kufanya ibada ingawa kuna maambukizi ya Covid-19
Wakati Wakristo wengi hivi karibuni waliadhimisha Pasaka bila uwepo wa wengine, makanisa kadhaa huko Marekani walifanya ibada za kibinafsi.
Mchungaji wa Louisiana Tony Spell aliripotiwa akidai watu elfu moja walihudhuria ibada ya Jumapili ya Pasaka katika Kanisa lake la Life Tabernacle, licha ya Gavana kupiga marufuku mikusanyiko ya watu zaidi ya 50.
Huko Pakistan idadi ya viongozi wa dini ya Kiislam wanapuuza marufuku ya serikali kuhusu mkusanyiko wa watu watano na zaidi.
Nchi inaanza kupunguza baadhi ya vizuizi na kuna wito kutoka kwa viongozi wengine wa dini kwa watu kuruhusiwa kukusanyika ili kusali, haswa wakati wa Ramadhani.
Waziri Mkuu Imran Khan anasema atajadiliana na viongozi wa dini kujua ni hatua gani zinazopaswa kutumika wakati wa mwezi mtukufu.
Baadhi ya watu walioambukizwa Covid-19 nchini Pakistan wamehusishwa na watu wanaorudi kutoka hija huko Mashariki ya Kati, na mikusanyiko ya kikundi cha wamishonari wa Kiisilamu Tablighi Jamaat.
Hafla za Tablighi Jamaat pia zimehusishwa na maambukizi nchini India, Indonesia, na Malaysia.
Huko Korea Kusini, maelfu ya watu wameambukizwa, ambao wengi wamehusishwa na Kanisa la Shincheonji.
Kikundi hicho katika wiki za hivi karibuni kimeomba msamaha kwa namna walivyowajibika katika kushughulikia janga hili, na kinasema kimekuwa kikishirikiana na serikali. Lakini maafisa wanasema baadhi ya wanachama wake bado wanakataa kupimwa.
Wanasayansi na wataalamu wa matibabu wameonya mara kwa mara kwamba mkutano katika vikundi unaweza kueneza ugonjwa zaidi, na inaweza kuhatarisha maisha ya watu.
Kwa hivyo ni nini kinachowachochea kukusanyika ili kuabudu licha ya maonyo?
Suala la kuamini
Bastiaan Rutjens ni mwanasaikolojia wa Uholanzi anayebobea katika mifumo ya dini na imani.
Anasema jinsi watu wanavyoona serikali inashawishi jinsi watu wanavyofuata ushauri rasmi, akisema kwamba huko Marekani "kuna hali ya kutoaminika kwenye jimbo''.
"Watu wengine wanapambana sana na kufuata ushauri wa Serikali - kwa sababu hawaamini Serikali yenyewe kwa kuanzia."
Rutjens anaamini hii inamaanisha kuwa watu hao basi wana uwezekano mdogo wa kuwaamini wataalam wanaohusishwa na serikali, kama wanasayansi na wataalamu wa matibabu.
Wakati mwingine ni kichwa cha serikali kuhamasisha watu kukusanyika kwa ibada.
Rais wa Tanzania John Magufuli amewahimiza raia wake kuendelea kwenda makanisani na misikitini.
Ingawa nchi haijachukua hatua za kutotoka nje, shule zimefungwa na mikusanyiko mingine ya umma imepigwa marufuku.
Sheikh Hassan Said Chizenga ni msemaji wa Mufti wa Tanzania.
Anakubaliana na maoni ya Rais, akisema "sala unayoifanya msikitini ni bora mara 27 kuliko [ombi] unaloomba nyumbani kwako".
"Kwa hivyo, kutekeleza hilo ni muhimu kwa sababu tunaomba na tumwombe Mwenyezi Mungu atusaidie kuvishinda virusi."
Lakini amri ya kutochangamana ikitolewa, Sheikh Chizenga anasema shirika lake - Baraza la Kitaifa la Waislamu Tanzania - litaheshimu hilo.
Kwa sasa, Sheikh Chizenga anasema misikiti inatoa huduma fupi za ibada na imewataka watu waende na mikeka yao ya sala.
Uhuru wa dini
Kuweza kukusanyika kwa ibada pia kumezungumziwa kama suala la uhuru wa kidini.
Lakini Ahmed Shaheed wa UN anasema uhuru wa kidini una mipaka.
"Nadhani katika hatua hii ni ngumu sana kubadili [tabia] isipokuwa kwa kanuni kali." anasema.
"Jambo la muhimu zaidi ni kuhakikisha kuwa serikali ulimwenguni kote zinawasiliana waziwazi, kwa kushawishi na kwa mamlaka juu ya hali hii." anasema mwanasaikolojia wa Uholanzi.
"Watu wanahitaji kuhisi serikali inadhibiti, na watu wanahitaji kutegemea wataalam wanaofahamisha serikali."
</doc>
<doc docid='bbc_habari-52203021' lang='swa' type='mono' source_url='https://www.bbc.co.uk/swahili/habari-52203021' term='COVID'>
Virusi vya corona: Je mataifa ya Afrika yanakabiliana vipi na athari za kiuchumi za Corona?
Rais wa Ghana Nana Akufo-Addo ametangaza kuwa serikali yake italipia garama ya maji kwa kipindi cha miezi mitatu ijayo ikiwa ni jitihada za kukabiliana na maambukizi ya ugonjwa wa corona.
Rais wa Ghana Nana Akufo-Addo ametangaza kuwa serikali yake italipia garama ya maji kwa kipindi cha miezi mitatu ijayo ikiwa ni jitihada za kukabiliana na maambukizi ya ugonjwa wa corona.
Wafanyakazi wote wa afya hawata katwa kodi katika kipindi cha miezi hiyo mitatu.
Kuosha mikono kwa sabuni na maji, Maji yanatajwa kuwa namna nzuri ya kukabiliana na maambukizi.
Wagonjwa 214 wamethibitishwa kuwa na ugonjwa wa Corona na watu watano tayari wamefariki kutokana na ugonjwa huo.
Wiki iliyopita, Ghana iliweka amri ya kutotoka nje kwa muda wa wiki mbili katika miji ya  Accra, Tema na Kumasi - ikifungwa ili kuzuia maambukizi ya virusi vya corona.
Kupitia matangazo ya televisheni rais Akufo-Addo alisema serikali kuwa kampuni zote zinazosambaza maji  na umeme kwa uhakika na yeyote asikatiwe huduma hizo.
Matenki ya maji pia yatakuepo kutoa huduma ya maji kwa wananchi wasio na uwezo.
Kwa sasa wafanyakazi wa afya wanao wahudumidia wagonjwa wa Covid-19 wataongezewa mshahara kwa asilimia hamsini.
Jamuhuri ya Kidemokrasia ya  Congo (DRC)  watatoa huduma bure ya umeme na maji nchi nzima kwa kipindi cha miezi miwili ijayo.
"Hatua hizo zimechukuliwa ili kuhakikisha kuwa gharama za maisha za watu zimepungua katika kipindi hiki cha mlipuko wa ugonjwa wa COVID-19 ," Naibu waziri wa maji bwana  Papy Pungu alieleza.
Shirika la maji na shirika la umeme yamethibitisha kufuata agizo la serikali kwa kutoa huduma ya maji bure pamoja na umeme kwa kipindi cha miezi miwili.
"Tutafanya kila tuwezalo ili kiuhakikisha kuwa umeme na maji unatolewa bure kwa sababu serikali imehaidi kugharamia huduma," alisema mkurugenzi  Shirika la maji bwana Clement Mubiayi.
Naye mkurugenzi wa shirika la umeme bwana Jean-Bosco Kayombo, alisema kuwa watakaofaidika na huduma hiyo ya umeme na maji bure, ni nyumba za watu na wafanyabiashara wadogo na wenye viwanda vya wastani ili kupunguza uwezekano wa maambukizi kuenea zaidi.
Serikali ya Kongo imesema kuwa imeamua kuchukua hatua hiyo kwa sababu watu hawaendi kazini kwa sasa kutokana na mlipuko wa ugonjwa wa Corona.
Wakati nchini Kenya, benki za kibiashara zimetakiwa kutoa punguzo kwa wateja wao wa mikopo binafsi na kuwaongezea muda wa mwaka mmoja.
Gavana wa benki kuu Kenya, bwana Patrick Njoroge anasema kuwa wataweka mikakati ya kuimarisha  uchumi  katika kipindi hiki cha athari za kiuchumi ambazo zinawakumba wateja wao kutokana na maambukizi ya virusi vya corona.
Katika harakati za kuokoa uchumi binafsi, bwana Njoroge ametaka mikopo ya ujenzi kutolewa kwa wastani.
"Watu waliochukua mikopo binafsi, baadhi ya watu watapoteza ajira zao kutokana na mlipuko wa ugonjwa huu hivyo wanaweza wakawa hawana fedha za kurudisha marejesho ya mikopo yao hivyo inabidi waongezewe muda.
Vilevile rais pamoja na makamu wake, wametaka mishahara yao kwa mwezi huu ikatwe kwa asilimia ishirini.
Uganda na Rwanda wanatoa huduma ya chakula kwa raia wenye uwezo wa chini.
</doc>
<doc docid='bbc_habari-52418882' lang='swa' type='mono' source_url='https://www.bbc.co.uk/swahili/habari-52418882' term='COVID'>
Virusi vya corona: Wimbi la pili la nzige kufanya uharibifu Afrika mashariki
Wimbi la pili la nzige linatarajiwa kusababisha uharibifu mkubwa mashariki mwa Afrika, miezi miwili baada ya kundi la wadudu hao hatari kuvamia mimea  muda mfupi tu kabla ya kuanza kwa mlipuko wa virusi vya corona.
Wimbi la pili la nzige linatarajiwa kusababisha uharibifu mkubwa mashariki mwa Afrika, miezi miwili baada ya kundi la wadudu hao hatari kuvamia mimea  muda mfupi tu kabla ya kuanza kwa mlipuko wa virusi vya corona.
''Inaonekana kwamba wale waliokwepa Covid 19 watakabiliana na Locust 19'', alisema Akiwumi Adesina rais wa benki ya maendeleo barani Afrika na waziri wa zamani wa kilimo.
Kitu cha mwisho ambacho Afrika inahitaji sasa ni ukosefu wa chakula.
Nzige tayari wamevamia nchini Somalia, Ethiopia, Kenya, Uganda, Ethiopia na Sudan Kusini mara moja mwaka huu, mwezi Januari na Februari.
''Sasa makundi hayo ya nzige baada ya kuzaa mayai ,yanaweza kuwa mara 20 zaidi ya yalivyokuwa'', amesema mtaalam huyo.
''Mara ya mwisho Kenya kuathiriwa na uvamizi wa nzige wa kiwango kama hiki ni miaka 70 iliopita wakati ilipokuwa chini ya ukoloni wa Uingereza', alisema Keith Cressma, mtaalamu wa utabiri wa nzige  katika shirika la chakula na kilimo katika Umoja wa mataifa FAO.
Uvamizi huo unahatarisha kusababisha tatizo la chakula ambalo tayari limekuwa likitarajiwa katika upembe wa Afrika.
Asilimia 40 ya watu milioni 160  katika eneo hili hawapati lishe bora, kulingana na FAO.
Licha ya kuwepo kwa masharti ya usafiri kukabiliana na virusi vya corona, wataalamu wa kimataifa tayari wamejiandaa kusaidia juhudi za kukabiliana na wadudu hao kupitia mikakati ya kunyunyuzia dawa angani na ardhini.
''Ukosefu wa uzoefu  na vifaa umeathiri juhudi za kuwaangamiza wadudu hao mapema mwaka huu'' , alisema , hatua iliowapatia wadudu hao waharibifu uwezo wa kuzaa mayai  mchangani na kuzaana zaidi.
Bwana Cressman alisema kwamba kizazi hiki kitasababisha uharibifu mkubwa , sio tu kwasababu ya idadi yao, kwa sababu wadudu hao walikuwa wanaanza kuruka, na kula mwanzo wa msimu wa kupanda mimea.
''Wakulima wataahirisha kupanda mimea la sivyo nzige watakula mbegu zilizopandwa ardhini'', alisema. ''Suala ambalo ni hatari''.
Makundi makubwa ya nzige  yanaweza kuwa na ukubwa wa kilomita moja mraba.
Shirika la chakula na kilimo FAO , limefanikiwa kuchangisha takriban $120m kukabiliana na tatizo hilo , hatua ambayo itasaidia juhudi za serikali   katika mataifa yalioathirika.
''Kundi la kwanza la wadudu hao waharibifu liliwasili  wakati wakulima walipokuwa wanakaribia kumaliza mavuno'', alisema Cyril Ferrand kiongozi wa ujasiri dhidi ya wadudu hao Afrika katika shirika la FAO.
Hivyo basi kulikuwa na uharibifu mdogo katika mimea.
''Hatahivyo , kuanzia mwanzo wa msimu wa mvua, mimea mipya ilimaanisha kwamba wimbi la pili lilikuwa tayari linafanya uharibifu katika mimea inayoanza kuota'', alisema.
''Nzige hao wa jangwani hula kila kitu chenye rangi ya kijani  lakini mimea ilioota ndio chakula wanachokipenda. Na wao hula kila kitu'', alisema.
Wao husafiri kwa kutumia upepo na kuelekea kaskazini katika taifa la Sudan kufikia mwezi Juni  na Julai  na baadaye kuelekea katika eneo la Sahel.
</doc>
<doc docid='bbc_habari-52353945' lang='swa' type='mono' source_url='https://www.bbc.co.uk/swahili/habari-52353945' term='COVID'>
Virusi vya corona Afrika: 'Hakuna muda wa kunasua uchumi wa Afrika' dhidi ya corona
Virusi vya corona "havitasababisha maelfu ya vifo pekee" barani Afrika, bali pia huenda vikaathiri pakubwa "uchumi na ustawi wa kijamii", kwa mujibu wa kiongozi mkuu wa Afrika katika Shirika la Afya Duniani, Matshido Moeti.
Virusi vya corona "havitasababisha maelfu ya vifo pekee" barani Afrika, bali pia huenda vikaathiri pakubwa "uchumi na ustawi wa kijamii", kwa mujibu wa kiongozi mkuu wa Afrika katika Shirika la Afya Duniani, Matshido Moeti.
Kauli yake inatukumbusha kuwa mlipuko wa ugonjwa huu si dharura ya kiafya pekee.
Mwaka mmoja uliopita, ripoti ya Afrika kutoka Benki ya Dunia, iliyoangalizia ukuaji wa uchumi wa mataifa ya jangwa la sahara kwa mwaka  2019 na  2020 kwa kiasi cha 2.8%.
Kushuka huko kwa uchumi, kumeshusha malengo ya  taarifa nyingi ambazo zilitegemewa kuongeza uchumi, na sasa bara hili litaanguka kiuchumi kwa kiwango ambacho haijakipitia kwa  miaka 25, kwa uchumi kushuka kwa kiwango cha kati ya 2.1% na 5.1%, kutokana na athari zinazotokana na kusambaa kwa mlipuko wa ugonjwa wa Covid-19.
Benki ya dunia inasema athari zinazotokana na ugonjwa wa  Covid-19 katika bara hilo zimegawanyika katika sehemu tatu:
Bei ya mafuta , ingawa imekuwa nafuu kidogo lakini gharama yake iko mbali na kile ambacho serikali ya Nigeria inakihitaji ili kuweza kupanga bajeti yao vizuri au kuifanya Angola  kukabiliana na anguko la uchumi ambalo nchi hiyo inakumbana nayo kwa sasa.
Mwaka mmoja uliopita bei ya madini ya shaba ilikuwa chini ya dola tatu, lakini sasa imeshuka mpaka  $2.20.
Bei ya shaba imeshuka karibu karne sasa, lakini mwezi sasa tangu mlipuko wa virusi vya corona ulivyoweza kuathiri zaidi soko hilo la shaba. Na hali mbaya zaidi kwa wasafirishaji wa bidhaa hiyo Zambia.
Mpaka hivi karibuni sekta ya madini nchini Afrika Kusini na Zimbabwe, haikuweza kuendelea kufanya shughuli zake.
Lakini duniani kote kuna hofu bei ya  madini kushuka, ni muda tu haujafika.
Mwaka  2018, kwa mujibu wa ripoti ya Umoja wa mataifa na taasisi za maendeleo za kimataifa, Unctad, FDI kuwa bara hilo lilikuwa na maendeleo mazuri.
Lakini sasa Unctad inasema kuwa corona imesababisha uwekezaji kushuka kwa 15%.
Mwaka 2019, ulikuwa mwaka wenye mafanikio makubwa katika utumaji wa fedha.
Benki ya dunia imeweka makadirio ya watu waliopo ughaibuni kutuma dola bilioni 49 kwenda nyumbani kwao, kiasi ambacho ni dola mbili zaidi ya mwaka 2018.
Ilidhaniwa kuwa mwaka 2020 ungekuwa na mafanikio makubwa zaidi.
Lakini hali hiyo haitawezekana ikiwa bara la Ulaya, Marekani  na China kuwa imefungwa , watu wamepoteza ajira na malipo kufanyika imekuwa ngumu.
Hatua hizo za kuzuia maambukizi ya corona  zinaonekana kuwa ngumu kufuatwa, lakini zimeonekana kutumika katika maeneo mbalimbali duniani na mafanikio kuonekana kidogo.
Ingawa hatua hizo zinakuja na angalizo.
Idadi kubwa ya watu wanakabiliwa na wakati hadi wanaonelea ni bora kufa na ugonjwa wa corona kuliko kufa kwa njaa, labda kama serikali inaweza kuingilia kati kwa kuweka jitihada ambazo zina ahueni kwao.
Katika nchi kama vile Gambia, Zimbabwe na Liberia, robo ya pato jumla la kitaifa inatokana na kodi ya fedha au bidhaa zinazotumwa na raia wao wanaoishi nje ya nchi  ya nchi.
Bajeti za watu binafsi zitaathirika ikiwa huduma hiyo itasitishwa
Inakadiriwa watalii karibu milioni 67 walizuru mataifa ya Afrika mwaka 2018, na fedha walizotumia zilisaidia kubuni nafasi za kazi karibu milioni 20, na kuchangia karibu 8% ya pato jumla la uchumi wa bara hilo.
Ugonjwa wa Covid-19 imelemaza kabisa usafiri wa angani  hali iliyofanya  mahoteli yakisaliabila wageni huku maeneo ambayo ni vivutio vya watalii yakifungwa.
Mlipuko wa virusi vya corona umekumba bara Afrika wakati ambao idadi ya watalii hususan kutoka China ilikuwa imeongezeka.
Wataalamu wa masuala ya kiuchumi wanahofia sekta hiyo itaathiriwa vibaya kutokana na janga la corona.
Ripoti ya Muungano wa Afrika inasema bara hilo huenda ikapoteza karibu dola bilioni 50 katika sekta ya utalii pamoja na nafasi za ajira milioni mbili .
Lakini athari za kiuchumi zimeanza kuwapata watu wengi baranini Afrika hususana kutokana na amri ya kutotolka nje iliyowekwa na mataifa yao.
Moja ya athari ambayo virusi hivi vitasababisha ni ongezeko la madeni katika malipo ya huduma mbalimbali.
Kushuka kwa bei za bidhaa, fedha kushuka thamani na changamoto ya serikali za Afrika kutumia fedha nyingi zaidi ya bajeti yao kutasababisha madeni kuongezeka zaidi na zaidi na athari kuwa kubwa zaidi ya matokeo ya sekta ya huduma ya afya.
Jibu rahisi ni kwa watoa mikopo kuweka  unafuu katika mikopo.
Wiki hii kumekuwa na haueni  ya moja ya nne.
IMF imetangaza kutoa nafuu ya mikopo kwa nchi  25 zikiwemo 19 za Afrika.
Malipo ya riba kulipwa kwa kipindi cha miezi sita kumeweza kuleta majibu chanya hivi karibuni kwa nchi kama ya Ethiopia lakini hiyo ni sehemu ndogo tu ya tatizo.
Haijaelezwa bado kuhusu mikopo ya muda mrefu ya ujenzi katika nchi maskini barani Afrika kama kutakuwa na unafuu wowote.
Karibu robo ya karne iliyopita, wakati ambao IMF na World Bank zilipoanzishwa, kulikuwa na mzigo mzito wa madeni kwa mataifa maskini ya Afrika, mataifa ya Afrika yalikuwa yanadaiwa fedha na nchi tajiri na taasisi za fedha.
Lakini siku hizi , viongozi wa sekta binafsi wamechukua jukumu kubwa kuleta maendeleo katika mataifa mbalimbali ya barani Afrika kwa kipindi cha miaka 10 iliyopita.
Kwa sasa ni je, viongozi wa sekta binafsi au msaada wa ulaya wako tayari kukabiliana na janga hilo.
Ni suala gumu na mfumo wake ni mgumu lakini ngoja tuone hali itaendaje, alisema Masood Ahmed, rais wa kituo cha maendeleo ya dunia kilichopo Marekani(Global Development).
Shirika la fedha la IMF na benki ya dunia wameweka kiasi cha dola  bilioni 64 kwa ajili ya msaada wa kukabiliana na virusi vya corona.
Ethiopia imesema kuwa fedha hizo hazitoshi labda wangepata  dola bilioni 150 kwa ajili ya bara la Afrika peke yake.
Wakati mataifa matajiri wana riba ndogo kuwawezesha kuendeleza programu zitakazowawezesha kukabiliana na athari za kiuchumi zilizotokana na mlipuko wa ugonjwa wa corona., jambo ambalo halipo kwa mataifa mengi ya Afrika.
Benki kuu za Afrika  zimekuwa zikipata punguzo la riba lakini watu wengi wana madeni lakini ni watu wachache wenye mikopo huku ukilinganisha na mataifa yaliyoendelea, hivyo hakuna usawa katika hatua hiyo.
Afrika Kusini imesema itatenga dola milioni 66, kusaidia wakulima wadogo ili mazao yatakayozalishwa yaqweze kuwasaidia.
Nchini nyingine Afrika ni Nigeria, ambayo imetoa msaada wa kifedha kwa wahitaji lakini hakuna ushahidi wa kutosha katika hilo.
Lakini kama serikali zitajaribu kukopa fedha zaidi , madeni yataongezeka zaidi.Tim Jones, kutoka kampuni ya  Jubilee Debt Campaign, alisema kuwa kukopa fedha zaidi sio jibu.
Mpaka sasa waafrika wanaonekana kujaribu kukabiliana na maambukizi  yaliyotokea katika baadhi ya maeneo ya nchi za Ulaya na Marekani.
Mataifa mengi ya Afrika  na changamoto za kiuchumi hata kabla ya hali hii.
Lakini athari za kiuchumi kutokana na virusi vya Corona tayari zimeanza kuonekana katika bara hili, watu wameanza kupoteza ajira zao na shughuli zimekuwa haziendelei kwa sasa ambazo zingeweza kusaidia mataifa ya Afrika kukabiliana na hali ya umaskini.
Baadhi  ya wafuatiliaji wa mambo wameeleza kuwa maisha ya watu wengi yanaweza kufa katika kupambana na ugonjwa huo kuliko vifo ambavyo vinaweza kutokea kutokana na ugonjwa wenyewe wa Covid-19.
Sasa si wakati wa kupima hatua zinazochukuliwa kwa upande mmoja, tunapaswa kuachana na hali hiyo na watunga sera inabidi kufikiria nje ya boksi ili kuja na mbinu itakayosaidia kukabiliana na tatizo, alisema kiongozi wa  shirika la fedha duniani, IMF idara ya mataifa ya Afrika.
</doc>
<doc docid='bbc_habari-52373698' lang='swa' type='mono' source_url='https://www.bbc.co.uk/swahili/habari-52373698' term='COVID'>
Virusi vya Corona: Jinsi taifa lenye Waislamu wengi zaidi duniani linavyokumbwa na hofu ya kuenea kwa virusi
Kwa waislamu, Ramadhan ni kipindi muhimu cha mwaka. Muda wa kufanya sala na kuangazia zaidi familia.
Kwa waislamu, Ramadhan ni kipindi muhimu cha mwaka. Muda wa kufanya sala na kuangazia zaidi familia.
Indonesia nchi ambayo ina Waislamu wengi zaidi duniani ni ada kwa raia wake kurejea vijijini walipokulia katika utamaduni unaofahamika kama mudik.
Licha ya janga la corona, mamilioni ya watu bado wanaendelea na safari zao kama walivyokuwa wamepanga awali.
Serikali imepiga marufuku kusafiri kuanzia Ijumaa, Aprili 24, lakini inahofiwa kwamba wengi tayari wameshaondoka au watasfiri tu katika kipindi cha siku chache zijazo, na kuhatarisha zaidi usambaaji wa virusi hivyo kwenye taifa ambalo ni la nne kwa idadi ya watu duniani.
Kufikia Jumanne, Aprili 21, Indonesia ilikuwa na visa 7,135 vya virusi vya corona na kurekodi vifo 616.
Wataalamu wengi wanaamini kwamba idadi kamili ya waliokufa ni ya juu zaidi ya hiyo kwasababu hadi kufikia sasa virusi vya corona vimesambaa kwa mataifa 34.
Asih sasa hivi yuko mwanzoni mwa miaka ya thelathini na anafanyakazi kama msafishaji mjini Jakarta.
Kwake yeye, ni jambo lisilowezekana eti kutotekeleza utamaduni wa 'mudik' yaani familia kukutana kwasababu hilo litafanya wazazi wake kuwa na huzuni mkubwa. Anapanga kurejea katika kijiji chake katikati ya Java.
"Natamani sana sherehe za Eid nikiwa pamoja na familia yangu. Huwa tunaomba pamoja siku ya Eid na kupika chakula maalum kama vile mchuzi wa kuku. Iwapo nitakosa kwenda nyumbani, itakuwa jambo la huzuni sana kwangu," anasema.
Asih na rafiki yake Sumi wanaishi katika chumba kidogo kwenye jengo la ghorofa nne katikati ya Jakarta. Kutokaribiana na jambo lisiloweza kuepukika.
"Bila shaka ninahofu kwamba naweza kupata maambukizi ya virusi vya corona," Asih amesema. "Ningesalia hapa kama ingewezekana lakini familia yangu yote imeniambia kwamba ni lazima niende nyumbani ama niwe ninataka au la."
Ili kuweza kujilinda yeye mwenyewe wakati wa safari yake ya saa 9 kuelekea kijijini, anasema kwamba atava barakoa na glavu.
Rafiki yake Sumi hana bahati. Amepoteza kazi yake kama yaya na anatafuta mbinu ya kusafiri kwenda kijijini.
"Nataka kuondoka Jakarta na kwenda kijijini kabisa. Sina uwezo wa kuendelea kuishi mjini, siwezi hata kulipa kodi ya nyumba," amesema.
Karibia watu milioni 1 tayari wameshaondoka Jakarta - kitovu cha maambukizi ya virusi vya corona na kurejea vijijini au miji yao ya nyumbani.
Watu wengine milioni moja 1.3 wanakadiriwa kuondoka kwenye mji huo kabla ya sikukuu ya Eid, ambayo huadhimisha kumalizika kwa mwezi mtukufu wa Ramadhan.
Wasiwasi mkubwa ni kwamba tukio hilo linaweza kusababisha kusambaa zaidi kwa mlipuko huo maeneo mbalimbali ya vijijini.
Wataalamu wa afya wanaonya kwamba huenda ikawa janga hasa ikizingatiwa kwamba kuna upungufu wa vifaa vya kupimia virusi vya corona na vituo vya afya vyenye kutoa huduma bora katika maeneo ya vijijini.
"Utamaduni wa Mudik unaweza kusababisha kuongezeka kwa idadi ya waliolazwa hospitalini kwa Covid-19 kufikia 200,000," amesema daktari Pandu Riono, mtaalamu wa magonjwa ya kuambukiza chuo kikuu cha Indonesia kitivo cha afya.
"Mwezi mtukufu wa Ramadan ulitakiwa kuwa wa furaha lakini baadhi yetu watakuwa hospitali na wengine kufa kwasababu ya hali ambazo kiuhakika tunaweza kuzizuia."
Kufika Julai, maambukizi yanatarajiwa kufikia milioni moja katika eneo la Java, kulingana na utafiti wa hivi karibuni na chuo kikuu cha Indonesia.
Huo ni wakati ambao wengi wanarejea baada ya mwezi wa Ramadhani. Mwaka jana, watu milioni 20 walisafiri makwao katika sikukuu ya Eid.
Kuhamasisha watu kuepuka kusafiri mwaka huu, serikali imeahirisha ile wiki moja ya sikukuu ya Eid hadi mwezi Desemba na imepiga marufuku wafanyakazi wa umma, jeshi na polisi kurejea makwao.
Lakini kupiga marufuku utamaduni wa mudik ni jambo ambalo litakasirisha raia wengi wa Indonesia.
"Sisi tuna ujamaa sana. Watu ambao wamehamia mijini ni wa vijijini, na pia ni wa jamii zao vijijini," anasema Imam Prasodjo, mwanasosholojia wa chuo kikuu cha Indonesia.
Kawaida ya Indonesia, mwezi mtukufu wa Ramadhan ni wa sherehe, katika nchi hiyo yenye idadi kubwa wa Kiislamu.
Alfajiri watu hutoa chakula au (daku) kwa maskini pamoja na chakula cha jioni yaani futari au kufungua swaumu pamoja katika migahawa na misikitini. Vibanda vya chakula huwa vimejengwa kufuatana mitaani kuuza vitafunwa kama vile tende ama hata ndizi zilizojumuisha tui la nazi.
Wakati wa Eid, viwanja vya kuchezea mpira, maeneo ya kuegesha magari na majirani hugeuka kuwa misikiti ya wazi kwa ajili ya sala ya sikukuu ya Eid ambapo wengi huvalia nguo zao mpya na nguo nyengine kama vile kanzu.
Katika jengo la Sumi, rafiki wawili wa dhati wameshafungasha nguo zao.
Wakati ambapo Asih anaondoka kwa kutumia basi, Sumi yupo barabarani anasubiri usafiri wake.
Wote wawili huenda watasambaza virusi hivyo hadi maeneo ya vijijini.
Marufuku ya serikali imetolewa kuchelewa na tayari Asih tayari yupo barabarani .
Kwa Sumi, ni wakati wa kujua namna ya kuendelea kuishi, anafahamu fika kwamba pesa zitamwishia iwapo ataendelea kuishi Jakarta.
Rafiki hao wawili wameahidi kuendelea kuwasiiana wakati ambapo Indonesia inaingia katika nyakati hatari.
Pia unaweza kutazama:
</doc>
<doc docid='bbc_habari-52037710' lang='swa' type='mono' source_url='https://www.bbc.co.uk/swahili/habari-52037710' term='COVID'>
Coronavirus: Alma Clara Corsini, ajuza aliepona virusi vya corona atoa sura ya matumaini kwa wengi
Katika siku za hivi karibuni , Italia imekuwa na sababu kidogo za kuwa na matumaini.
Katika siku za hivi karibuni , Italia imekuwa na sababu kidogo za kuwa na matumaini.
Taifa hilo ndilo lilioathirika zaidi na virusi vya corona barani Ulaya  na kufikia tarehe 23 mwezi Machi  zaidi ya watu 6000 tayari walikuwa wameaga dunia, ikiwa ndio idadi ya juu zaidi  duniani.
Hatahivyo matumaini miongoni mwa baadhi ya wagonjwa yameweza kufufua tamaa.
Hatua hiyo inajiri katika kisa cha Alma Clara Corsini, ajuza wa miaka 95 ambaye alifanikiwa kupona  baada ya kulazwa na dalili za ugonjwa huo  tarehe 5 mwezi Machi  katika hospitali moja mkoani Modena  kaskazini mwa Itali.
Kulingana na gazeti moja la eneo hilo La Gazzetta di Modena, afya ya Corsini imeimarika hali ya kwamba ametoka hospitalini na kwamba tayari amerudi katika nyumba yake ya wazee aliokuwa akiishi katika manispaa ya Fanano katika mkoa wa Modena.
''Ndio niko salama . Ni watu wazuri walionitibu vizuri  na tayari wananipeleka nyumbani'' , Corsini aliambia La Gazzetta di Modena akizungumzia kuhusu uangalizi aliopata katika hopsitali hiyo.
Gazeti hilo pia lilisema jinsi wataalam walivyosema kwamba Corsini alipona bila kutumia dawa za kukabiliana na virusi ambazo hupewa wagonjwa ili kuwasaidia kukabiliana na maambukizi.
Picha ya mwanamke huyo mzee  pamoja na maafisa wa afya waliomtibu ilisambaa sana katika mitandao ya kijamii nchini humo.
Mkoa wa Modena upo katika jimbo la Romagna ambalo ndio jimbo la pili zaidi kuathiriwa na virusi vya corona baada ya Lombardy.
Emilia Romagna kulingana na data ya kila siku ilisajili zaidi ya visa 8500 na takriban vifo 900 tarehe 23 mwezi Machi.
Idadi kubwa ya vifo hukumba watu wenye zaidi ya umri wa miaka 70.
Italia, ikiwa na zaidi ya vifo 6000 , imeipiku China  ambayo ilikuwa na vifo 3200 wiki iliopita  kuwa taifa lenye idadi kubwa ya vifo duniani.
Hatahivyo idadi ya siku mbili zilizopita inaonesha kupungua kwa visa vya vifo na maambukizi.
Takwimu kama hizo na kisa cha Corsini zinawapatia matumaini makubwa raia wa Italia.
</doc>
<doc docid='bbc_habari-52147284' lang='swa' type='mono' source_url='https://www.bbc.co.uk/swahili/habari-52147284' term='COVID'>
Virusi vya corona: Zaidi ya watu milioni moja wameathirika duniani
Zaidi ya watu milioni moja wamethibitishwa kuathirika na virusi vya corona, kwa mujibu wa takwimu zilizotolewa na Chuo cha Johns Hopkins.
Zaidi ya watu milioni moja wamethibitishwa kuathirika na virusi vya corona, kwa mujibu wa takwimu zilizotolewa na Chuo cha Johns Hopkins.
Karibu watu 53,000 wamepoteza maisha na watu 2,10000 wamepona kwa mujibu wa ripoti za chuo hicho.
Marekani ina watu wengi zaidi walioathirika , na zaidi ya watu 1,000 wamepoteza maisha.
Ugonjwa huu wa Covid-19 , uliibuka katikati mwa China miezi mitatu iliyopita.
Ingawa ripoti ya Johns Hopkins inaeleza kuthibitishwa kwa watu milioni moja, idadi inakisiwa kuwa kubwa zaidi.
Ilichukua mwezi mmoja na nusu kwa watu 100,000 kurekodiwa. Watu milioni moja walifikiwa baada ya wiki iliyopita kuwepo na watu walioambukizwa idadi mara mbili zaidi.
Karibu robo ya watu walioathirika na virusi wamerekodiwa nchini Marekani huku barani Ulaya karibu nusu ya waathiriwa.
Siku ya Alhamisi Uhispania ilisema kuwa watu 950 wamepoteza maisha katika kipindi cha saa 24, baadae Marekani iliripoti zaidi ya vifo 1,000 katika kipindi cha saa 24.
Idadi ya watu waliothibitishwa kuambukizwa nchini Uhispania ilipanda kutoka 102,136 siku ya Jumatano kufikia 110,238 - kwa asilimia 8 sawa na kiwango kilichorekodiwa siku zilizopita.
Mamlaka zinaamini kuwa maambukizi yameshika kasi na kuwa zinatarajia kushuhudia idadi ya wanaoambukizwa ikishuka siku za mbele.
Uhispania ni ya pili kwa kuathiriwa vibaya kutokana na idadi ya vifo, pia karibu watu 900,000 wamepoteza kazi.
</doc>
<doc docid='bbc_habari-52089264' lang='swa' type='mono' source_url='https://www.bbc.co.uk/swahili/habari-52089264' term='COVID'>
Coronavirus: Idadi ya walioambukizwa virusi vya corona yafikia 75 Rwanda
Rwanda imethibitisha kuwa na  wagonjwa wapya watano wa maambukizi ya ugonjwa wa Covid-19 siku ya Jumanne na mpaka sasa kufikia 75, Wizara ya afya Rwanda imetangaza.
Rwanda imethibitisha kuwa na  wagonjwa wapya watano wa maambukizi ya ugonjwa wa Covid-19 siku ya Jumanne na mpaka sasa kufikia 75, Wizara ya afya Rwanda imetangaza.
Katika hotuba yake kwa taifa usiku wa Ijumaa Rais Paul Kagame alisema idadi hiyo itaendelea kuongezeka kwasababu wale waliotangamana na waathirika wanaendelea kutafutwa.
Katika visa vya hivi punde vya maambukizi, watu sita walitokea Dubai, wawili kutoka  Afrika Kusini, mmoja kutoka  Nigeria na mwigine alikuwa amesafiri maeneo ya Afrika mashariki hivi karibunii, ilisema taarifa ya wizara ya afya nchini humo.
Rwanda kwa sasa in ajumla ya wagonjwa 70 wa corona, 32 kati ya hao waliwasili nchini kutoka Dubai.
Wiki iliyopita waziri wa afya wa Rwanda alikiambia kituo cha televisheni cha Rwanda kwamba hali hiyo ya maambukizi ilitokea baada ya wafanyibishara wengi wa Rwanda kurejea nyumbani kutoka Dubai, serikali  ilipotangaza kuwa itafunga mipaka yote ya nchi.
Rwanda inaongoza kwa visa vya maambukizi ya ugonjwa wa corona katika kanda ya Afrika Mashariki ikiiwa na wagonjwa 70, ikifuatiwa na Kenya 42, Uganda 33, Tanzania 14, huku  Burundi na Sudan Kusini zikiwa hazijarekodi visa vyovyote vya maambukizi.
Siku ya Jumapili Rwanda ilianza wiki ya pili ya kukaa nyumbani ili kudhibiti kuenea kwa virusi.
Katika hotuba yake kwa taifa Bw. Kagame alisema serikali inatoa msaada wa chakula kwa kwa familia zisizojiweza na ambazo zimeathiriwa na amri ya kukaa nyumbani.
Mamlaka nchini humo siku ya Jumamaosi alianza shughuli ya kugawa chakula mjini Kigali  kwa kuzitambua familia masikini zinazojikimu kutokana na shughuli za kila siku.
Maelfu ya familia zinatarajiwa kupokea vyakula vya msaada kutoka kwa serikali mchakato wa utambuzi utakapokamilika.
Hatua za kudhibiti maambukizi
Mwanzoni mwa juma lililopita, Rwanda ilitangaza kufunga mipaka yote ya nchi hiyo na watu kuamrishwa kusalia majumbani mwao katika juhudi za kudhibiti maambukizi ya virusi vya corona.
Hatua zingine zilizochukuliwa ni pamoja na watumishi wote wa serikali na wa kibinafsi kufanyia kazi nyumbani na safari za kuenda mikoani kusitishwa kwa wiki mbili kukiwa na uwezekano wa muda huo kuongezwa.
Vilabu vya pombe na, maduka yasio ya chakula pia yamefungwa huku usafiri wa bodabobda ukisitishwa.
Hatua hiyo ilichukuliwa siku moja baada ya wizara ya afya ya Rwanda siku ya Jumamosi kutangaza kuwa watu wengine sita wameambukizwa virusi vya corona miongoni mwao mtoto mchanga wa miezi 10.
</doc>
<doc docid='bbc_habari-52015717' lang='swa' type='mono' source_url='https://www.bbc.co.uk/swahili/habari-52015717' term='COVID'>
Coronavirus: Shirika la Afya la Duniani latoa angalizo dhidi ya kasi ya maambukizi
Shirika la afya duniania (WHO) limetoa angalizo kuhusu ongezeko la kasi la maambukizi ya virusi vya corona , ikiwa zaidi ya wagonjwa wapya 300,000 wakiwa wamethibitishwa kuwa na virusi hivyo.
Shirika la afya duniania (WHO) limetoa angalizo kuhusu ongezeko la kasi la maambukizi ya virusi vya corona , ikiwa zaidi ya wagonjwa wapya 300,000 wakiwa wamethibitishwa kuwa na virusi hivyo.
Ni siku  67 sasa tangu ilipotiwa kwa mara ya  kwanza kuwa wagonjwa wa Covid-19 walifikia 100,000 , baada ya siku 11 waliripotiwa wengine 100,000, na baada ya siku nne tu, kwa mara ya tatu  wagonjwa wengine 100,000 waliripotiwa.
Hata hivyo Mkurugenzi WHO Tedros Adhanom Ghebreyesus amsema kuwa bado kuna namna ya kukabiliana na janga hili.
Ametaka mataifa kuzingatia vipimo na kufuatilia wale ambao walikuwa wamehusiana na waliokuwa na maambukizi.
"Kile ambacho kinazingatiwa  zaidi ni nini tunafanya. Huwezi kushinda mechi ya mpira wa miguu kwa kulinda goli tu , unapaswa kushambulia pia , rais wa shirikisho la soka dniani-Fifa Gianni Infantino alizungumza hayo wakati akianzisha kampeni ya wachezaji mpira ya kutokomeza virusi vya corona.
Dkt. Tedros alisema kuwa kuwataka watu kubaki nyumbani na kuchuukua hatua ya kujitenga na wengine ni hatua muhimu ambazo zinaweza kusaidia kukabiliana na maambukizi haya taratibu lakini akatafsiri jitihada hizi kuwa ni njia za kujilinda na hazitasaidia kupata ushindi.
"Ushindi , unahitaji virusi hivi vishambuliwe kwa nguvu zote na mbinu zenye  kudhamiria ushindi - kupima kila mtu, kuwatenganisha na kuwaangalia kwa karibu wale waliobanika kuwa na maambukizi, kuwafuatilia wale waliohusiana na yule aliyethibitishwa kuwa na maambukiz na kuwaweka karantini."
Dkt.Tedros ameeleza kuwa kengele ya kutuamsha imepiga kupitia ripoti ambazo zimeripotiwa ulimwenguni kote kuwa na idadi kubwa ya maambukizi ya virusi vya corona na kati ya walioambukizwa, wahudumu wa afya wamo pia wakionekana kukosa vifaa vya kujikinga wakati wa kutoa huduma.
"Wahudumu wa afya wanaweza kufanya kazi yao vizuri endapo kuna usalama katika kazi wanayoifanya," alionya. "Hata kama tutafanya kila kitu kwa uhakika, kama hatutaweka kipaumbele cha kuwalinda wahudumu wa afya basi watu wengi wataufa kwa sababu wahudumu wa afya ambao wangetulinda na afya zetu nao wanaumwa."
Alisema kuwa WHO limekuwa likifanya kazi na washirika wengine na kusisitiza kutoa kipaumbele cha matumizi ya kutumia vifaa vya kujilinda na kutangaza kuwa kuna uhaba wa vifaa kwa dunia nzima kwa jumla.
Lakini alisisitiza kuwa:"Hatua hizo zinafanya zoezi la kukabiliana na virusi vya corona kwenda taratibu na virusi kusambaa zaidi na hata kusababisha matokeo ambayo hatukua tumeyatarajia na hii ni kwa sababu ya uhaba wa vitendea kazi na vifaa vya kujikingia na kwafanya wahudunu wa afya kufanya kazi kwa ufanisi bila kuzurika."
Mkuu huyo wa shirika la afya duniani-WHO  ametaka mataifa washirikiane na kuahidi kutekeleza suala hili kidunia na kusema kuwataka mataifa makubwa duniani ya kundi la G20 group kufanyia kazi suala hilo wiki hii ili kuhakikisha vifaa vinatengenezwa na kusambazwa, kuzuia usafiriishaji wa kutoka sehemu moja mpaka nyingine kunafanya mahitaji muhimu yakosekane.
</doc>
<doc docid='bbc_michezo-52344084' lang='swa' type='mono' source_url='https://www.bbc.co.uk/swahili/michezo-52344084' term='COVID'>
Virusi vya corona: Juhudi za kupata tiba zimefikia wapi?

Ni kana kwamba maarifa zaidi yanahitajika kusaidia kupatikana kwa dawa ya kukabiliana na janga la corona ambalo linaendelea kumaliza wengi.
Je kipi kinaweza kuwa mkombozi wa changamoto ya janga la corona?
Kampuni zinajaribu kuja na suluhu mbalimbali.
Kampuni ya utengenezaji dawa ya Exscientia, ilikuwa ya kwanza kutoa dawa iliyofikia hatua ya kufanyiwa majaribio kwa binadamu, inafuatilia dawa 15,000 kutoka taasisi ya utafiti ya Scripps, California.
Na Healx, kampuni moja ya Cambridge iliyoanzishwa na mvumbuzi mwenza wa dawa ya Viagra Dr David Brown, imefanya mabadiliko ili kugeukiwa uchunguzi wa kuvumbua wa dawa za magonjwa nadra.
Mfumo unaofuatwa umegawanywa mara tatu:
Kawaida mchakato wa utengenezaji dawa mpya umekuwa wa polepole.
"Nimekuwa nikifanya kazi hii kwa miaka 45 na nimefanikiwa kutoa dawa tatu ambazo zipo sokoni," Daktari Brown ameiambia BBC News.
Lakini kampuni ya Brown inajitahidi kwenda kwa kasi.
"Imechukua wiki kadhaa kupata taarifa tunazohitaji na pia tumepata taarifa mpya siku chache zilizopita, na sasa tuko kwenye kipindi muhimu mnoo," Daktari Brown amesema.
"Mchakato ulianza sikukuu ya pasaka na tutakuwa na matokeo ya njia hizo tatu siku saba zijazo."
Kampuni ya Healx inatarajia kwamba taarifa hizo zitawezesha kutengenezwa kwa dawa kadhaa kufikia Mei na tayari inafanya mazungumzo na maabara kadhaa kuchukua matokeo hayo na kuyapeleka kwenye kliniki ili kufanyiwa majaribio.
Kwa waliopo kwenye nyanja ya kutafuta dawa, wana machaguo mawili linapokuja suala la virusi vya corona:
Lakini kulingana na Daktari Brown ni vigumu sana kwa dawa moja kuibuka kuwa na uwezo wa kutibu virusi vya corona.
Prof Ara Darzi, mkurugenzi wa taasisi ya uvumbuzi wa dawa duniani, imeambia BBC: Kampuni ya Healx ni moja ya zinazotegemewa kupata uvumbuzi wa dawa ya corona lakini kuna haja ya kuwa na takwimu za kutosha.
"Hadi kufikia sasa, data kama hizi zina makampuni binafsi.
"Sasa kuna haja kubwa ya kukusanya pamoja data zote hizo ili kuwezesha upatikanaji wa dawa mpya itakayotibu ugonjwa wa Covid-19 haraka iwezekanavyo."
Utafiti wa kushangaza
Kawaida, kuleta makampuni pamoja ili kushirikiana inachukua mwaka mzima", amesema mkuu wa kampuni ya utengezaji dawa ya Schipher, Alif Saleh.
Lakini kupitia teknolojia kama vile mikutano kwa njia ya video kumeharakisha mazungumzo kwa makampuni ya kutengenza dawa ya kukabiliana na civid-19.
"Kile ambacho kimefanyika katika kipindi cha wiki tatu zilizopita, kingefanyika kwa kipindi cha nusu mwaka," alisema.
Tayari utafiti ambao umefanywa na makampuni hayo umezindua matokeo ya kushangaza:
Hadi kufikia sasa, utafiti umefanikiwa kubaini dawa 81 ambazo zinaweza kuwa na mchango mkubwa.
Lakini njia zote tatu zinahitaji kujumuishwa pamoja.
"Mbinu tofauti tofauti zinatumika kwa mitazamo tofauti lakini zote zina zina uhakika" alisema Profesa Albert-Laszlo Barabasi.
Kuna baadhi ya kampuni za kutengeneza dawa zinazosema kwamba tayari zimegundua dawa ambazo zinaweza kusaidia pakubwa kupata tiba ya virusi vya corona.
Kampuni ya Benevolent imetambua dawa ya Baricitinib, ambayo inatumika kutibu ugonjwa wa baridi yabisi, yaani rheumatoid arthritis kama yenye uwezo wa kutibu na kuzuia maambukizi ya virusi hivyo kwenye seli za mapafu.
Na kwasasa inafanyiwa majaribio na Taasisi ya Taifa ya Marekani ya kukabiliana na Magonjwa ya Kuambukiza na Mzio.
Wakati huohuo, wanasayansi kutoka Korea Kusini na Marekani wanafanya utafiti wa uwezekano wa dawa za kuzuia maambukizi na kupendekeza kwamba dawa ya Atazanavir, inayotumika kudhibiti makali ya Ukimwi, inaweza kuwa dawa nzuri zaidi.
Kampuni zingine zinachunguza kufahamu ni wagonjwa gani watakaokuwa na uhitaji wa mashine za kupumua.
Kampuni ya Teknolojia ya Alibaba, kwa mfano, imetangaza kifaa chenye uwezo wa kubaini ugonjwa huo ndani ya sekunde 20, ambacho usahihi wake ni asilimia 96.
Kuna haja ya kuimarisha juhudi za kimataifa kuanzia kwa watungaji wa sera, kushawishi makampuni makubwa ya kutengeneza dawa kushirikiana na kampuni ndogo, wanasayansi na mashirika ya utafiti kuleta pamoja raslimali za upatikanaji wa takwimu, amesema Profesa Darzi.
"Hiki ni kipindi muhimu sana cha kupata takwimu za dawa ili kusaidia kukabiliaba na ugonjwa wa Covid-19," alisema.
</doc>
<doc docid='bbc_habari-52355764' lang='swa' type='mono' source_url='https://www.bbc.co.uk/swahili/habari-52355764' term='COVID'>
Virusi vya Corona: Fahamu taarifa ghushi ambazo zimesambaa Afrika
Nchi za Afrika zimeonesha kuongezeka kwa idadi ya wagonjwa wa virusi vya corona na serikali nyingi kwasasa zinachukua hatua kali kuhakikisha watu hawakaribiani.
Nchi za Afrika zimeonesha kuongezeka kwa idadi ya wagonjwa wa virusi vya corona na serikali nyingi kwasasa zinachukua hatua kali kuhakikisha watu hawakaribiani.
Wakati ambapo nchi hizo zinaendelea kujiweka tayari katika kukabiliana na ongezeko la visa vya virusi vya corona, taarifa za kupotosha zimeendelea kusambaa kote barani humo.
1. Video hii haioneshi kwamba Waafrika wanashambuliwa nchini China
Kuna video iliysambaa kwenye mitandao ya kijamii inayoonesha raia wa Afrika wakivamiwa katika mitaa ya China. Hili linawadia wakati ambapo jamii za Afrika zinashtumiwa kwa kusambaza virusi hivyo.
Mwanablogu wa Kenya kwenye mtandao wa Twitter na mingine kama YouTube na Facebook, alisambaza taarifa moja iliyokuwa na kichwa:" Wanandoa wa Kenya wapigana na wanandoa wa China katika mji wa Wuhan.... ni kuendelea kuishi kwa walio na nguvu."
Taarifa za video hiyo pia zilitumika katika kituo kimoja cha runinga nchini Kenya.
Tatizo ni kwamba video hiyo ilichukuliwa mji wa New York wala sio China.
Kwenye mtandao wa Twitter, video hiyo inaambatanisha taarifa za maeneo mengine yaliyokaribu na mji wa New York  katika maelezo mafupi yanayopita chini ya video ikiwemo hospitali ya St Barnabas na barabara ya Fordham.
Kwa kutumia programu ya mtandao wa google ya Google Street View, unaweza kuona kituo kimoja chenye mashine ya kutolea pesa na hospitali vyote vikiwa vinajitokeza kwenye video hiyo.
2. Kunywa pombe hakukulindi dhidi ya ugonjwa wa Covid-19
Gavana wa mji wa Nairobi nchini Kenya,  amekesolewa kwa matamshi yake ya kupotosha kuhusu pombe na virusi vya corona.
Gavana Mike Sonko alikuwa anaelezea kwanini anajumuisha pombe aina ya Hennessy cognac kwenye chakula anachosambaza kwa watu wasiojiweza mjini humo, akisema kwamba itasaidia kama "kitakasa cha koo" yaani "throat sanitiser".
"Kuanzia kwenye utafiti ambao umefanywa na Shirika la Afya Duniani (WHO) hadi mashirika mengine ya afya imebainika kwamba pombe inajukumu muhimu katika kuua virusi vya corona, au virusi vingine vyovyote vile," gavana huyo alisema.
Inaonekana kwamba alielewa vibaya ushauri wa afya wa Shirika la Afya Duniani ambao unasema, kunywa pombe hakukulindi dhidi ya virusi vya corona lakini inaangazia vitakasa mkono vyenye pombe katika unawaji wa mkono ili kuondoa viini.
Ushauri wa WHO unaongeza kwamba unywaji wa pombe,  "kuna uwezekano mkubwa ukaongeza hatari za kiafya ikiwa mtu ataambukizwa virusi vya corona".
Kampuni ya utengenezaji pombe ya Hennessy, inayotengeneza pombe aina ya Hennessy cognac, pia imetahadharisha Wakenya dhidi ya unywaji wa pombe kwa kuamini kwamba itakulinda.
3. Barakoa ''Maski'' za Buluu hazina maambukizi
Ujumbe mara mbili katika mtandao wa Facebook, ambao umekuwa ukisihi Waafika kutovaa barakoa za buluu kwa mdai kwamba zimepata virusi umesambaa pakubwa.
Ujumbe wa kwanza unadai kwamba umemnukuu mwasisi wa kampuni ya Amazon, Jeff Bezos na kuwa huo ni mpango wa kusambaza barakoa zenye viini.
"Waafrika, muepuke kuvaa barakoa za rangi ya buluu ambazo zinatengenezwa Marekani na Ulaya kwasababu barakoa hizo zina sumu mbaya yenye kuua" ujumbe huo unasema. lakini hauelezei ni sumu hiyo ni ya aina gani?
Kwa upande wake, Amazon imesema kwamba nukuu hizo watu wamejitungia hivyobasi ni ghushi.
Ujumbe mwengine - ambao sasa unamnukuu mkuu wa Shirika la Afya Duniani kwa madai ya uwongo, pia nao unasihi watu wasivae barakoa za rangi ya buluu.
Mary Stephen, kutoka Ofisi ya WHO, eneo la Afrika, imeiambia BBC kwamba shirika hilo halijapokea ripoti zozote kuwa barakoa hizo zina viini.
"Nchi zinaagiza barakoa zao kutoka kwa vyanzo tofauti tofauti, na hatufahamu kama kuna yoyote ambayo ina viini  hivyo," anasema.
4. Barakoa sio hakikisha la kutoambukiza virusi
Gavana wa eneo nchini Nigeria amekosolewa baada ya kudai kwamba kuvaa barakoa ni hakikisho la kujilinda dhidi ya virusi vya corona na kwamba ukishaivaa,  huna haja ya kufuatilia hatua ya kutokaribiana.
Ben Ayade, gavana wa jimbo la Cross River, alikuwa anazindua kampeni ya "Hujavaa Barakoa, Hutoweza kutembea"  katika mji wa Calabar ili kufahamisha raia kuhusu umuhimu wa kuvaa barakoa.
Madai hayo kuhusu uvaaji wa barakoa ni ya uwongo.
Video inayosambaa kwenye mtandaoni inanamuonesha akisema: "Kwasababu mimi ni  Profesa wa Sayansi na ninajua vile virusi hivi vilivyosambaa, najua kwamba ukishavaa barakoa, tayari umejilinda."
Pia anaendelea kusema kwamba huna haja ya kufuata hatua ya kutokaribiana ukishavaa barakoa yenyewe.
Kamishina wa afya wa jimbo,  Dr Betta Edu, ameiambia BBC kwamba gavana alikuwa anajaribu kusisitizia umuhimu wa kuvaa barakoa lakini akaweka wazi kwamba unahitaji kuzingatia hatua zingine vilevile.
Remember, face masks are effective only when used in combination with frequent hand-washing with soap and running water or alcohol-based hand sanitizer as well as other measuresPractice these steps as wearing a mask alone will NOT protect you from #COVID19#TakeResponsibility pic.twitter.com/0PxMHmxRLh
Mwisho wa ujumbe  wa Twitter wa @NCDCgov
Kituo cha kudhibiti Magonjwa Nigeria (NCDC) kinasema: "Kuvaa barakoa pekee hakuwezi kukulinda dhidi ya #COVID19."
</doc>
<doc docid='bbc_habari-52151551' lang='swa' type='mono' source_url='https://www.bbc.co.uk/swahili/habari-52151551' term='COVID'>
Virusi vya corona: Je ni mataifa gani ambayo hayajaripoti maambukizi ya virusi vya corona?
Tarehe 12 Januari chini ya miezi minne iliyopita - virusi vya corona vilikua ndani ya Uchina pekee. Hapakuwa na mgonjwa hata mmoja aliyekuwa amepatikana nje ya nchi hiyo ambayo virusi hivyo vilianzia.
Tarehe 12 Januari chini ya miezi minne iliyopita - virusi vya corona vilikua ndani ya Uchina pekee. Hapakuwa na mgonjwa hata mmoja aliyekuwa amepatikana nje ya nchi hiyo ambayo virusi hivyo vilianzia.
Siku moja mbele yaani Januari 13, virusi hivyo vikaanza kuwa tatizo la dunia. Mgonjwa wa kwanza alirekodiwa Thailand kisha Japani, Korea Kusini zikafuatia haraka.
Katika maeneo mbalimbali ya dunia wakaanza kuongezeka.
Kufikia sasa zaidi ya watu zaidi ya milioni 2.9 wamethibitishwa kuugua corona duniani kote kutoka nchi kama Nepal mpaka Nicaragua.
Lakini je wakati idadi ya vifo ikiongezeka, na hospitali zikifurika wagonjwa, bado kuna nchi ambazo hazina kabisa wagonjwa wa virusi vya corona?
Jibu huenda likakushangaza, NDIO!
Kuna nchi 193 ambazo ni wanachma wa Umoja wa Mataifa.
Kufikia Aprili 26 nchini 15 zilikua hazijaripoti mgonjwa hata mmoja wa virusi vya corona, kwa mujibu wa Chuo Kikuu cha Johns Hopkins.
Nchi 15 zisizo na Covid-19
Visiwa vya Comoro; Kiribati; Lesotho; Visiwa vya Marshall; Micronesia; Nauru; Korea Kaskazini; Palau; Samoa;  Visiwa vya Solomon; Tajikistan; Tonga; Turkmenistan; Tuvalu na Vanuatu.
Hivyo barani Afrika kuna nchi mbili tu ambazo mpaka sasa hazina mgonjwa wa corona hata mmoja nazo ni Visiwa vya coromo na Lesotho.
Baadhi ya wataalamu wanaafiki kuwa nchi hizi zinaweza kuwa na wagonjwa ambao hawajaripotiwa.
Korea Kaskazini kwa mfano, hakuna hata mgonjwa mmoja aliyeripotiwa jambo wataalamu wanamashaka na hilo.
Lakini kuna nchi ambazo virusi havijafika.
Vingi kati ya visiwa vidogo vyenye wageni wachache - saba kati ya visiwa 10 ambavyo havitembelewi duniani  kulingana na data za Umoja wa Mataifa, viko huru na Covid-19.
Umbali wake na maeneo mengine - unamaanisha kuwa kanuni ya kutochangamana tayari ndiyo maisha wanayoishi.
Hata hivyo rais wa moja ya visiwa hivyo ameimambia BBC kuwa Covid-19 ni jambo la dharura kwao.
Nauru, kisiwa kilichopo katika bahari ya Pasfiki, kiko takriban maili 200 (320 km) kutoka eneo lolote jingine - Kisiwa cha Banaba, sehemu ya Kiribati, ni kisiwa kilichopo karibu zaidi. Mji mkubwa uliopo karibu ni Brisbane, ambao upo maili 2,500 kusini magharibi.
Kisiwa hiki kina takriban watu 10,000, ikiwa ni idadi ndogo zaidi baada ya ile ya wakazi wa Tuvalu.
Ni moja ya maeneo ambayo yanatembelewa na watu wachache zaidi duniani ingawa hakionekani kwenye data za hivi karibu za Umoja wa Mataifa. Mmoja wa wanaoendesha biashara ya utalii nchini humo anasema kisiwa hicho kwa mwaka kinapokea watalii 160 tu.
Unaweza kudhani kuwa maeneo hayo ya mbali kiasi hicho hayahitaji kujitenga zaidi. Lakini nchi yenye hospitali moja, bila mashine za kusaidia wagonjwa kupumua na ukosefu wa wauguzi haziwezi kuacha kuchukua hatua za kujikinga na maambukizi.
Sera hiyo, anasema rais Lionel Aingimea, inaitwa "Kuzuiwa kwa Maambukizi".
"Tunazuia maambukizi mipakani, anasema rais.
"Tunatumia uwanja wetu wa ndege kama mpaka."
Wale waliowekwa karantini huchunguzwa iwapo wanadalili kila siku. Pale ambapo baadhi hukutwa na homa hutengwa zaidi na kupimwa ugonjwa wa Covid-19. Mpaka kufikia sasa vipimo vyote vilivyopelekwa Australia, vinaonesha kwamba hakuna mtu mwenye maambukizi.
Licha ya kuishi katika kipindi hiki cha janga,  wananchi wa kawaida wa Nauru "wako katika hali tulivu", anasema rais.
"Tulipoanzisha sera hii ya karantini nilimuomba Mungu na akanipa aya ambayo nimeitunza moyoni mwangu nayo ni Zaburi 147, mstari wa 13 na 14. Hiyo imenitia nguvu wakati tunapopitia hali - kama Biblia inavyosema -hili bonde la mauti."
Na huku akijaribu kuizuwia Nauru kupata maambukizi ya Covid-19, anafahamu fika kuwa maeneo mengine ya dunia hayana bahati kama hiyo.
"Kila mara tunapoiangalia ramani ya [Covid-19] inaonekana kana kwamba dunia imekumbwa na mlipuko wa surua - kuna alama nyekundu kila mahali,"anasema
"Kwa hiyo tunaamini kuwa maombi yetu kama taifa â¦tunaamini yatasaidia mataifa mengine yanayopitia vipindi hivi vigumu."
Nauru sio kisiwa pekee kidogo kilichoko katika bahari ya Pasifiki kilichotangaza hali ya dharura - Kiribati, Tonga, Vanuatu, na visiwa vingine wamefanya hivyo.
Dkt Colin Tukuitonga, kutoka Niue Pasiifik Kusini, ana uhakika kuwa ni sera sahihi.
" Kazi yao kubwa bila shaka ni kuhakikisha jinamizi hilo haliingii  kwao ," amesema hayo kutoka  New Zealand. "Kwasababu likiingia watakua wamepatikana, kusema kweli ."
Dkt Tukuitonga ni mtaalamu wa afya ya umma , kamishna wa zamani wa Shirika la Afya la Umoja wa Mataifa   na sasa ni Mhadhiri wa Chuo Kikuu cha  Auckland
Na amesema pia kwamba wakazi wengi wa visiwa vya Pacific  tayari wana afya duni.
"Maeneo haya mengi yana viwango vikubwa vya visa vya ugonjwa wa kisukari, magonjwa ya moyo na kifua-yote haya yanahusishwa na dalili mbaya za virusi vya corona ."
Wanahitaji kusalia bila kuwa na kisa hata kimoja cha coronavirus.
'' Kutengwa kwa visiwa vyao vyenye idadi ndogo ya watu vilivyotengwa sana katika bahari kubwa limekua ni tatizo kwao- lakini kwa sasa tatizo hilo limewakinga," he alisema.
Idadi ndogo ya nchi zenye mipaka ya ardhi hadisasa pia havijapatwa na visa vya  maambukizi ya  coronavirus
Ilikua ni Alhamisi tu  ambapo Malawi, nchi isiyopakana na bahari  yenye watu milioni 18 Mashariki mwa Afrika , iliporipoti kisa chake cha kwanza.  Lakini ilikua imejiandaa kwa virusi hivyo.
Nchi hiyo ilikua imetangaza   "maafa ya kitaifa", ilifunga shulle na kufuta vibali vyote vya safari( Viza) kabla ya tarehe 20 Machi. Pia ilianza kupima anasema Dkt  Peter MacPherson, katika taasisi ya  mataalamu wa afya ya umma  katika taasisi ya Liverpool School ya dawa za magonjwa ya maeneo ya jito, ambaye kazi yake inadhaminiwa na wakfu wa Wellcome  anayeishi nchini Malawi.
Anasema wiki moja au mbili zaidi  t''umekuwa tukijiandaa'' na   anaamini kuwa   Malawi itakabiliana na virusi.
"Tumekua tukiathiriwa sana na janga la HIV kwa miaka 30 iliyopita na pia kifua kikuu," anasema.
Ushahidi unaonyesha kuwa coronavirus  itakwenda katika kila nchi, anasema  Dkt MacPherson. Kwa hiyo sio Malawi, ni eneo gani ambalo litakua la mwisho duniani kupata Covid-19 ?
"Kuna uwezekano mkubwa  kuwa zitakua ni nchi hizo za  Pacific Kusini  , visiwa vilivyo maeno ya mbali ,ninaweza kubeti kwa pesa kuhusu hilo ," anasema Andy Tatem, Profesa wa masuala ya  idadi ya watu na maeneo yao na magonjwa ya majanga katika Chuo Kikuu cha Southampton.
"Lakini katika uchumi wetu wa utandawazi, sina uhakika iwapo kuna kokote kutakakoepuka ugonjwa wenye maambukizi  wa aina hiyo ."
Sheria za kutotoka nje kama -ile iliyowekwa  Nauru - zinaweza kuwa na ufanisi, anasema, lakini haziwezi kudumu daima.
"Nyingi kati ya nchi hizi zinategemea  kiasi Fulani cha bidhaa zinazoagizwa kutoka nje -ziwe za chakula au bidhaa nyingine pamoja au utalii. Inawezekana kuwa wanaweza kujifungia  kabisa, lakini itawaletea athari mbaya-na hatiamae watalazimika kufungua mipaka yake ."
Na ameonya kuwa, idadi ya visa  haijapanda bado.
"Sote tuna hizi sheria za kukaa nyumbani , kwa hiyo bado virusi havijasambaa kwa miongoni mwa watu sanana bado tuna watu wengi ambao hawajapata maambukizi.
"Ni vizuri kwa mifumo ya afya, lakini hii ina maanisha kuwa bado tuna watu wengi duniani wanaoweza  kupatwa na maambukizi . Tutaishi na virusi hivi kwa muda ."
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52442081' lang='swa' type='mono' source_url='https://www.bbc.co.uk/swahili/habari-52442081' term='COVID'>
Virusi vya corona: Senegal yakanusha kuagiza dawa ya mitishamba kutoka Madagascar

Senegali imekanusha madai kwamba imeagiza kile ambacho kinasemekana ni dawa ya virusi vya corona ambayo inapigiwa upatu na Rais wa Madagascar Andry Rajoelina, shirika la habari la RFI limeripoti.
Wiki jana, Shirika la Afya Dunia (WHO) lilisema hakuna ushahidi unaoonesha kwamba dawa hiyo ni tiba ya ugonjwa wa Covid-19 baada ya Rais kuizindua rasmi dawa hiyo ya mitishamba inayotengenezwa Madagascar.
Dawa hiyo iliyo kwenye chupa na chai za mitishamba vimekuwa vikinadiwa na rais baada ya kufanyiwa majaribio kwa zaidi ya watu 20 katika kipindi cha wiki tatu, mkuu wa wafanyakazi Lova Hasinirina Ranoromaro aliliambia shirika la  BBC.
Ijumaa, Rais Rajoelina aliandika ujumbe kwenye mtandao wa Twitter, kwamba rais wa Senegal Macky Sall, ameagiza dawa hiyo.
Lakini chanzo kilichonukuliwa na RFI kimesema kwamba hakuna oda kama hiyo iliyoagizwa.
Bwana Sall ameandika ujumbe kwenye mtandao wa Twitter kwamba nchi yake inafuatilia utafiti huo kwa karibu.
Rais Rajoelina pia naye ameandika ujumbe kwamba rais wa Guinea-Bissau ametuma ndege tayari kuchukua dawa hiyo ya mitishamba aliyoagiza.
Kujibu uzinduzi wa dawa hiyo, WHO ilisema kwenye taarifa iliyotumwa kwa BBC, kwamba shirika hilo halipendekezi kujitibu kwa kutumia dawa yoyote... kama njia moja ya kuzuia au tiba ya ugonjwa wa Covid-19.
Shirika hilo lilirejelela matamshi ya Mkuu wa Shirika la Afya Duniani, Tedros Adhanom Ghebreyesus kwamba hakuna mkato katika kutafuta tiba ya uhakika ya kupambana na virusi vya corona.
Majaribio katika ngazi ya kimataifa yanaendelea kutafuta tiba stahiki ya kukabiliaba na virusi hivi, WHO iliongeza.
</doc>
<doc docid='bbc_habari-52396706' lang='swa' type='mono' source_url='https://www.bbc.co.uk/swahili/habari-52396706' term='COVID'>
Virusi vya corona: WHO ilijua kuhusu virusi vya corona miaka miwili iliopita
Mnamo mwezi februari 2018, kundi la wataalam wa shirika la Afya duniani WHO lilichapisha orodha ya magonjwa ambayo yanapaswa kupewa kipau mbele katika uangalizi na utafiti kutokana na tisho kubwa yanayotoa.
Mnamo mwezi februari 2018, kundi la wataalam wa shirika la Afya duniani WHO lilichapisha orodha ya magonjwa ambayo yanapaswa kupewa kipau mbele katika uangalizi na utafiti kutokana na tisho kubwa yanayotoa.
Orodha ya magonjwa manane ilishirikisha Ebola, Zika, homa ya Lasa, Homa ya Rift Valley, Homa ya Crimean Congo, ugonjwa wa nipha na magonjwa ya mapafu ya SARS na MERS,
Lakini ugonjwa mmoja zaidi ulikuwepo na ukapewa jina X.
Ugonjwa huo WHO ilisema kwamba utatoa mlipuko hatari wa kimataifa na utasababishwa na viini vinavyoweza kusababisha maambukizi miongoni mwa binadamu.
Miaka miwili baadaye, tukiwa na ugonjwa uliosababisha maambukizi ya takriban watu milioni 2, swali ni je, tunaishi na ugonjwa X ambao WHO ulitarajia?
''Kweli Covid 19 ndio ugonjwa uliopewa jina X'', alisema Dkt Josie Golding, mkuu wa magonjwa ya milipuko  katika shirika la kufanya tafiti mjini London akizungumza na BBC.
''Ugonjwa X lilikuwa wazo ambalo liliwakilisha kitu kisichotarajiwa ambacho hatukukijua'', anaongezea.
Na sasa vile tumeona jinsi visa vya wagonjwa vilivyoongezeka baada ya kutambua na kufanya utafiti kujua ni ugonjwa wa aina gani, nadhani Covid 19 ndio ugonjwa X.
Wakati wa kikao kimoja cha WHO, kilichofanyika mjini Geneva 2018, Kundi la wataalam kutoka kwa mpango wa maandalizi ya WHO walijadiliana na kukubaliana kuhusu ugonjwa unaofaa kupewa kipaombele kwa uangalizi na utafiti.
Watafiti hao walipiga kura kuchagua ugonjwa huo kulingana na Dkt Alfonso Rodrigues Morales, ambaye alikuwa miongoni mwa kamati ya wataalam wa majadiliano hayo na alikuwepo katika kikao hicho cha 2018, aliambia BBC Idhaa ya Mundo.
Kupatikana kwa orodha hiyo kulitegemea vigezo kadhaa vilivyotumika.
''Tulitafuta magonjwa kadhaa  ambayo yalionekana kuwa muhimu, na tukaanza na orodha'', alisema profesa huyo wa afya ya umma na maambukizi katika chuo kikuu cha teknolojia cha Pereira, nchini Colombia ambaye pia ni makamu wa rais wa muungano wa magonjwa ya maambukizi nchini Colombia.
Katika orodha hiyo kulikuwa na magonjwa kama vile Chikungunya, magonjwa ya virusi na magonjwa mengine mengi.
Lakini mwishowe kundi hilo la wataalam wa magonjwa  lilipiga kura na kulikuwa na orodha fupi ambayo tulipatia ugonjwa X.
Rodriguez Morales  alikubaliana na Goldinga kwamba , bila wasiwasi  Sars-Cov-2  na Covid 19 yaliorodheshwa katika ugonjwa X , wataalam hao walithibitisha kwa  Mundo.
Vigezo vilitaraji kwamba hali ya mlipuko itaweza kukabiliwa licha ya mapungufu yaliopo  luhusu makabiliano na vipimo.
Lengo la orodha hiyo ya WHO  ni kujiandaa kukabiliana na dharura ya ugonjwa huo.
Na iwapo ilitarajiwa kwamba ugponjwa kama Covid 19 ulikuwa hatari miaka miwili iliopita , je dunia ilijiandaa
''Kuuorodheshwa kwa ugonjwa X katika orodha ya WHO ilikuwa hatua sahihi na ilioshawishi jinsi makampuni yalivyojiandaa kutoa chanjo na tiba'', alisema Dkt. Josie Goldinga  wa Wellcome Trust.
Kampuni ziliundwa kukuza uzalishaji wa chanjo na tiba  huku mipango ikiwekwa  kuchunguza wanyama na kujaribu  kutambua viini na virusi tofauti ndani yake.
''Lakini lazima tuangalie nyuma na kusema tungefanya mengi zaidi'' , alikiri kwa BBC Mundo.
''Tungehusika zaidi katika kufadhili juhudi za maandalizi duniani, ikiwemo njia za kugundua viini vipya  ambavyo vingezuka'', alisema.
Ni kweli kwamba wataalam wanakubaliana na kwamba kwa jumla makabiliano dhidi ya mlipuko huo hayatoshi.
Kama anavyoelezea Alfonso Rodrigues , hatukufikiria kwamba ugonjwa X  ungezuka katika kiwango cha kuwa mlipuko.
Tatizo ni kwamba kabla ya mlipuko huo, watu hawakufikiria kama janga kama hilo linaweza kuzuka, wataalam waliambia BBC Mundo.
Kwasababu kwa bahati mbaya hadi mlipuko unapozuka, watu wengi huwa hawaamnini athari ambazo unaweza  kusababisha.
Hili, wanasema wataalam limeonekana katika siku za nyuma wakati wa mlipuko wa Chikungunya 2013 na zika 2015 ambayo ilizuka katika bara la America  na kusababaisha athari mbaya.
Maafisa wengi wa afya  katika mataifa tofauti duniani hawakutambua ugonjwa wa Chikungunya  na haukupewa umuhimu.
Ilidhaniwa kwamba barani Afrika, virusi hivyo havikuwa na athari mbaya  na kwamba havingefanya uharibifu wowote Amerika.
Lakini hatuwezi kujua athari zote ambazo zinaweza kusababishwa na mlipuko wa virusi, wanasema wataalam.
Katika kukabiliana na mlipuko wa Covid kumekuwa na mafanikio na makosa  kulingana na Dkt Golding.
''Nadhani tungejivunia jinsi virusi hivyo vilivyogunduliwa na kutambulika kwa haraka licha ya kwamba kitu tofauti kilikuwa kikijitokeza katika hospitali za China-mlipuko wa homa ya mapafu  isiojulikana''.
Lakini wakati huo makosa yalifanyika katika vifaa vya kutambua ugonjwa huo.
''Tumegundua kwamba inachukua muda kupata kifaa kinachoaminika na ijapokkuwa kulikuwa na vituo kote duniani  ambavyo vilifanya kazi nzuri , tumoena kwamba vifaa vingi vya kupima vimehitajika katika vituo kuwaangalia wagonjwa''.
''Kumekuwa na pengo kubwa  na pengine tunapoangalia siku za usoni , tutasema tungekuwa tumejiandaa vyema katika vipimo'', anasema Golding.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52558998' lang='swa' type='mono' source_url='https://www.bbc.co.uk/swahili/habari-52558998' term='COVID'>
Virusi vya corona: Rais alitangaza naugua Covid-19 kwenye TV
Kuwa na joto jingi, kuhisi kuchefu chefu na kikohozi kikavu kinachoogopewa.
Kuwa na joto jingi, kuhisi kuchefu chefu na kikohozi kikavu kinachoogopewa.
Sita Tyasutami alionesha dalili zote za mgonjwa wa  corona. lakini amekuwa akilala katika kitanda cha hospitali mji mkuu wa Indonesia, Jakarta, na hali yake haijatibiwa. Hata mama yake, Maria Darmaningsih,  ambaye amelazwa katika hospitali hiyo  pia hajapewa matibabu.
Wakiwa wamezuliwa katika vyumba tofauti, Tyasutami na mama yake wamekuwa wakisubiri matokeo ya vipimo vya corona,, wakati ambapo rais wa Indonesia alito atangazo la kushangaza kuwahusu
Katika hotuba yake kwa taifa, rais Joko Widodo alisema raia wawili wa Indonesia wamepatikana na ugonjwa wa Covid-19, na kuongeza kuwa ndio visa viwili vya kwanza vya corona kuthibitishwa nchini humo.
Wawili hao alisema  ni mwanamke wa miaka 64- na binti yake wa miaka 31 - ambao wanapokea matibabu katika hospitali ya magonjwa ya kuambukiza mjini Jakarta, rais alisema.
Hotuba hiyo iliyotolewa moja kwa moja kutoka ikulu ya rais ilithibitisha kuwa ugonjwa wa corona kwa kweli imefika Indonesia.
Tangazo la rais liliwaacha Tyasutami na mama yake kwa mshangao. Je rais Widodo alikuwa anawazungumzia wao?
Japo katika tangazo hilo rais hakutaja majina ya wagonjwa Tyasutami, alihisi hakuwa na sababu ya kufikiria vingine kwasababu maelezo yaliyotolewa kuwahusu wagonjwa hao wawili yalishabihiana na wao.
Moja kwa moja, Tyasutami alimuuliza muuguzi ikiwa hospitali hiyo inawatibu wagonjwa wengine wa corona. Muuguzi alipomjibu la, alifahamu fika wagonjwa waliotajwa na rais katika tangazo lake ni yeye na mama yake.
"Nilichanganyikiwa, Nilikasiriaka, Nilisikitika sana," Tyasutami aliiambia BBC. "Sikujua nifanye nini kwasababu taarifa hizo zilikuwa katika vyombo vyote vya habari."
Kabla ya kupatikana na ugonjwa, Tyasutami alikuwa mcheza densi, msimamizi wa sanaa ya kuigiza, dada, binti na rafiki.
Lakini baada ya hapo mataji yote hayo yalibadilika kuwa jina moja: ''kisa cha kwanza''.
Rekodi yake ya afya ilivujishwa. Maelezo ya hali yake ikapotoshwa. Uvumi na uongo ukaanza kusambaa mitandaoni.
Chini ya lisali moja, aligeuka kuwa sura ya mlipuko wa corona nchini Indonesia.
Ilianza na koo kuwasha.
Tyasutami alipuuza. Kwani haikuwa kitu cha kutia hofu, alidhania. Kisha, asubuhi ya Februari 17, aliamka na dalili ambazo zitageuka kuwa maradhi yatakayobadilisha maisha yake.
Mama yake Darmaningsih, mkufunzi wa densi katika taasisi ya sanaa ya Jakarta (JIA), alikuwa mgonjwa baada ya wiki moja.
Hali ya Darmaningsih ili kuwa mbaya zaidi baada ya tamasha la densi la Februari 23, hali iliyomfanya kuwa "mgonjwa sana".
Kufikia hapo, Darmaningsih na Tyasutami walienda kufanyiwa uchunguzi wa kimatibabu katika hospitali ya Depok, viungani mwa mji wa Jakarta.
Awali walipofanyiwa uchunguzi  Darmaningsih alipatikana alipatikana na typhus - ugonjwa wa bakteria unaosambazwa na chawa au nzi  - naye Tyasutami akapatikana na homa ya mapafu.
"Tuliomba kufanyiwa vipimo vya Covid-19, lakini ombi letu lilikataliwa, wakati huoa, kwasababu hospitali haikuwa na vifaa maalum vya kufanya vipimo hivyo," Tyasutami alisema.
Mnamo Februari 27, walilazwa hospitali, wasijue virusi hivyo vilikuwa vimeanza kuwashambulia.
Ilichukua saa 24 kabla adokezewe na rafiki yake Tyasutami aliyekuwa pamoja naye katika tamasha la densi kwamba walitangamana na mgonjwa wa corona.
Rafiki yake alimfahamisha kuwa mwanamke kutoka Japan aliyehudhuria hafla hiyo amethibitishwa kuwa na virusi vya corona vinavyosababisha maradhi ya Covid-19.
Tyasutami hakumjua mwanamke huyo wa Kijapani, lakini alifahamu hatari ya kutangamana nae .
"Hiyo ndio sababu ilinifanya nimsisitizie daktari kwa mara nyingine kutufanyia vipimo vya kubaini kama tumeambukizwa virusi vya corona," Tyasutami alisema.
Madaktari walipokubali ombi lao, yeye na mama yake  walihamishiwa hospitali ya Sulianti Saroso, Jakarta ambako walifanyiwa vipimo vya  Covid-19.
Tyasutami na Darmaningsih walitarajia daktari atawafahamisha matokeo ya uchunguzi. Lakini matokeo hayo yalitangazwa na rais Widodo Machi tarehe 2.
Walishangzwa sana na hatua hiyo kwasababu yalitolewa kwa umma kabla ya wao kufahamishwa .
Siku kadhaa zilipita kabla ya Tyasutami na Darmaningsih waliambiwa kuhusu hali yao ya afya, na kufahamishwa kwamba katika mazingira ya mlipuko wa ugonjwa rais lazima afahamishwe kwanza kabla ya mgonjwa, kulingana na sheria.
Achmad Yurianto, msemeji wa serikali ya Indonesia, aliiambia BBC kuwa hakuna ubaya wowowte rais kutangaza hadharani hali ya mtu ya afya.
Sheria ya afya ya mwaka 2009 inasema faragha ya mgonjwa haizingatiwi wakati anachougua kunaangaziwa kwa maslahi ya umma.
Kwa hivyo, tangazo la rais lilikuwa sawa, kwa mujibu wa mtaalamu wa masuala ya sheria mjini Jakarta, Bivitri Susanti.
Ilikuwa kitu kizuri kufanya, lakini, sheria  inalinda rekodi ya afya ya mgonjwa? "Sidhani hilo linafanyika," alisema Bi. Susanti.
Katika kipindi cha saa chache ujumbe unaoonesha majini, mahali anakotoka  na rekodi ya matibabu ya mgonjwa wa kwanza (Tyasutami) na mgonjwa wa pili (Darmaningsih) ilivujishwa na kusambazwa katika mtandao wa WhatsApp.
Mjadala wa ikiwa ni sawa au sio sawa, kutangaza kwa taifa hali ya mgonjwa wa kwanza na mgonjwa wa pili unaendelea kupamba moto nchini Indonesia.
</doc>
<doc docid='bbc_habari-52473062' lang='swa' type='mono' source_url='https://www.bbc.co.uk/swahili/habari-52473062' term='COVID'>
Virusi vya corona: Karibia vifo 60,000 vyarekodiwa Marekani pekee
Marekani imethibitisha watu walioambukizwa virusi vya corona kufikia zaidi ya milioni moja, idadi hiyo ikiwa ni sawa na karibu theluthi moja ya idadi yote duniani.
Marekani imethibitisha watu walioambukizwa virusi vya corona kufikia zaidi ya milioni moja, idadi hiyo ikiwa ni sawa na karibu theluthi moja ya idadi yote duniani.
Hadi kufikiwa sasa, watu 3,098,391 wamethibitishwa kuambukizwa virusi vya corona kote duniani huku idadi ya vifo ikiwa ni 216,160, kulingana na Chuo Kikuu cha Johns Hopkins.
Wakati hilo linatokea, makamu rais wa nchi hiyo Mike Pence ameonekana akitembelea kliniki ya Mayo huko Minnesota bila kuvaa barakoa licha ya kwamba kuna kanuni ya kila mmoja kuvaa barakoa.
Katika ujumbe uliofutwa katika mtandao wa Twitter, kliniki hiyo imesema kwamba makamu rais alifahamishwa mapema kuhusu sera yake inayolazimisha kila mmoja kuvaa barakoa.
Bwana Pence anaongoza jopokazi linashughulikia janga la corona katika Ikulu ya rais.
Wakati huohuo, Rais Donald Trump ameagiza viwanda vya kutengenza nyama viendelee na shughuli zao ili kulinda upatikanaji wa chakula wakati janga la virusi vya corona linaendelea.
Rais alizungumzia sheria ya wakati wa Vita vya Korea kuanzia miaka ya 1950 ilipoagiza kwamba mitambo iendelee kutoa huduma.
Inakadiriwa kwamba wafanyakazi  3,300 wa viwanda vya kutengeneza nyama Marekani wamebaini ka kuambukizwa virusi vya corona na 20 wamekufa.
Umoja wa Mataifa mwezi jana ulionya kwamba kuhusu tishio la ukosefu wa chakula kote duniani.
Viwanda vya nyama 22 nchini Marekani vimefungwa katika kipindi hiki cha mlipuko wa virusi vya corona.
Takriban watu 70 wamekufa kwa virusi hivyo katika makazi ya wazee huko Massachusetts.
wakaazi wengine 82 na wafanyakazi 81 wamepatikana na virusi hivyo kulingana na chama cha vyombo vya habari.
Aidha bunge la wawakili Marekani halitarejelelea vikao vyake wiki ijayo baada ya baadhi ya wabunge kupaza sauti kwamba ni mapema mno kufanya hivyo.
Jumatatu wabunge walikuwa wameomba kurejelelea vikao vyao lakini kiongozi wa walio wengi wa Steny Hoyer kutoka chama cha Democratic, Jumanne alisema mpango huo umefutiliwa mbali baada ya mashauriano.
"Tumekubaliana kwamba hatutarejea wiki ijayo lakini tutarudi hivi karibuni," Bwana Hoyer alisema.
Hata hivyo wabunge wa Republican waliowengi katika bunge la Senati bado wanaendelea na mpango wao wa kurejelela vikao vyao Mei 4.
Washington DC bado inatekeleza kanuni ya kusalia mndani hadi mei 15. maafisa wanasema kiwango cha maambukizi bado kiko juu.
Eneo la Washington DC ambalo linajumuisha vinga vya Maryland na Virginia limerekodi watu zaidi ya 38,000 huku wengine zaidi ya 1,600 wakiaga dunia.
Raia wa Marekani wanaokufa kwa virusi imepita wale waliokufa katika Vita ya Vietnam
Huku zaidi ya vifo 59,000 kwa sababu ya Covid-19 vikirekodiwa kwa Marekani pekee idadi hiyo imepita wale waliokufa katika Vita ya Vietnam.
Watu wengi zaidi kwasasa wamepoteza maisha yao katika kipindi cha miezi michache ikilinganishwa na raia 58,220 wa Marekani waliokufa karibu miongo miwili iliyopita huko Vietnam - na kuangazia athari ya Covid-19 kwa nchi hiyo.
Mmoja wa washauri kutoka Ikulu ya White House, Dkt Anthony Fauci, ameonya kwamba mlipuko uko mbali na kufikia ukomo wake. Alisema kwamba nchi hiyo huenda ikashuhudiwa kipindi kibaya cha msimu wa ukutizi ikiwa watafiti watashindwa kupata tiba muafaka.
Dkt Fauci alisema ni jambo lisiloweza kuepukika kwamba virusi hivyo vitarejea - na huenda vikaendelea kuwepo hadi msimu huu.
Trump anasema Marekani itaanza kupima watu milioni 5 kwa siku.
Mbili ya sababu  Marekani ina idadi kubwa ya wanaoambukizwa virusi namna hiyo ni idadi ya juu ya watu (karibia milioni 330), ikiendana na idadi kubwa ya wanaopimwa.
Marekani imepima watu takribani milioni 5.7 miezi miwili iliyopita kulingana na Shirika la ifuatiliaji wa ugonjwa wa Covid.
Idai hiyo inaonekana kuwa juu lakini kulingana na takwimu ya Shirika la Kisayansi linalochapisha taarifa za Dunia mtandao, Marekani ilikuwa imepima watu 16.3 kwa kila 1,000 idadi hiyo ikiwa ni ya chini ikilinganishwa na Italia iliyopima watu 30.6 kwa kila 1,000.
Rasi Trump amependekeza kwamba hivi karibuni Marekani itafanya vipimo hadi milioni 5 kwa siku, akiongeza kwamba"hivi karibuni tutafika".
Hata hivyo kauli yake inaonekana kuwa na matarajio makubwa kwasababu ripoti zasema hadi kufikia sasa marekani inapima karibia watu 200,000 kwa siku.
</doc>
<doc docid='bbc_habari-52531480' lang='swa' type='mono' source_url='https://www.bbc.co.uk/swahili/habari-52531480' term='COVID'>
Virusi vya corona: Je magari yenye huduma za 'kukabiliana' na corona China ni 'njama'?
Watengenezaji magari nchini China wanaangazia wasiwasi wa kiafya  kupitia uzinduzi wa magari ambayo yana huduma za kukabiliana na virusi vya virusi.
Watengenezaji magari nchini China wanaangazia wasiwasi wa kiafya  kupitia uzinduzi wa magari ambayo yana huduma za kukabiliana na virusi vya virusi.
Magari hayo mapya yanatoa ulinzi sawa na ule wa mtu aliyevaa barakoa mmiliki anapoingia ndani yake.
Baadhi ya makampuni makubwa ya magari yamezindua magari mapya yenye huduma hiyo ikiwemo kampuni ya Geely inayotengeneza magari aina ya black Cabs mjini London.
Biashara ya magari nchini China ilishuka katika robo ya kwanza ya mwaka huku kukiwa na amri ya kutotoka nje kukabiliana na virusi vya corona.
Geely ilikuwa kampuni ya kwanza ya kutengeneza magari kuzindua magari yanye huduma ya kukabiliana na virusi, ikiimarisha kazi yake ya hapo awali ili kuvutia wamiliki wa magari walio na wasiwasi na mazingira mabaya ya hewa chafu katika miji mikuu.
Mradi wake wa magari ya kulinda afya unalenga kuzuia vipande vidogovidogo kuingia ndani ya gari hivyobasi kuwalinda madereva na abiria dhidi ya vitu vyenye madhara.
Geely pia inatengeneza huduma inayozuia bakteria ili vifaa vinavyotumika kuendesha magari  pamoja na milango yake kutovutia bakteria na virusi.
''Wateja hutumia wakati mwingi katika magari yao, sawa na 'nyumbani kwao'. Ni kupitia utengenezaji wa bidhaa bora za kiafya ndiposa tunaweza kuafikia mahitaji ya wateja wetu'', alisema msemaji wa kampuni ya Geely.
Utengenezaji wa vifaa vya kulinda afya ya madereva  na abiria wao utakuwa mojawapo ya malengo yake ya muda mrefu.
Ili kutokaribiana moja kwa moja na mteja anaponunua gari, kampuni ya Geely inatumia ndege zisizo na rubani kuwapelekea funguo za magari yao wateja hao.
Kampuni ya SAIC inayomiliki kampuni ya magari ya Uingereza MG , imeongezea kifaa mbadala cha taa inayotumika kama chujio ili kusafisha hewa inayotumika katika mfumo wa baridi wa gari hilo.
Kampuni pinzani ya Guangzhou Automobile  kwa jina GAC , nayo imezindua mfumo mzima wa kichungi cha hewa miongoni mwa magari yake mengi.
Kampuni ya utafiti kwa jina Frost & Sulivan inafikiria kwamba mikakati hiyo mipya ni njama za kuvutia wateja.
''Ni wazi kwamba kila mtu anajaribu kuweka huduma ya kulinda afya katika magari yao. Vifaa hivi vilikuwa tayari vikitarajiwa  lakini Covid-19 imetoa mshawasha mpya'', alisema Vivek Vaidya, mtaalamu wa magari katika kampuni ya Frost & Sullivan.
Sio tu kwamba huduma kama hizi huangazia masuala ya usafi na yale ya kiafya bali zinaweza kutoa tofauti kubwa miongoni mwa bidhaa. Haya hayatakuwa malengo ya China pekee bali ulimwengu mzima.
Hatahivyo, Shaun Rein, ambaye ni mkurugenzi katika soko la utafiti nchini China , anapinga: Makampuni yanajaribu kuitumia fursa ya hofu ya corona ili kuuza bidhaa na huduma zao kwa wateja ili kupata malipo".
Mwaka 2015, Tesla iliuza magari yaliokuwa na mfumo wa kupambana na uchafuzi wa mazingira ambao ulipata umaarufu mkubwa nchini China. Mfumo huo uliwalenga wateja waliokuwa na wasiwasi kuhusu hali ya mazingiraya hewa chafu katika miji mikubwa.
''Watengenezaji magari sasa wanajaribu kufanya magari yao kuwa salama dhidi ya virusi. Mimi sio daktari ama mwanasayansi, lakini nawaonya wateja kuchukua tahadhari  dhidi ya kampuni yoyote inayosema kwamba bidhaa zake zinapunguza maambukizi ya virusi , hususan vile vya Covid-19'', alisema bwana Rein.
Mapema mwezi huu kampuni moja ya rangi kwa jina Nippon ilisema kwamba imetengeneza rangi yenye uwezo wa kukabiliana na virusi  ili kuwalinda wateja kupata maambukizi katika sakafu, ijapokuwa haikuweza kuteja ni aina gani ya virusi.
Kampuni hiyo ya Japan ilisema kwamba rangi hiyo inayowakinga wateja dhidi ya virusi inalenga kutumika katika mahospitali  na ilizipa hospitali nne mjini Wuhan, kitovu cha mlipuko wa virusi vya corona.
Hatua hiyo inajiri wakati ambapo mauzo ya kampuni za magari nchini China yameshuka kwa zaidi ya asilimi 80 mwezi Februari , ikiwa ndio mauzo ya chini zaidi katika kipindi cha miaka 20.
Huku mauzo ya magari mwezi Machi yakionyesha kupanda kiasi, yalikuwa yameshuka kwa asilimia 43 ikilinganishwa na  mauzo ya mwezi kama huo mwaka uliopita.
Takwimu za mwezi Aprili zinaweza kuonyesha kuimarika kwa mauzo huku watu wakirudi kazini lakini wakiwa na wasiwasi kuhusu usafiri wa umma.
Huku mashrti ya kutokaribiana na karantini yakiwa katika fikra zetu, inaeleweka kwamba watu watafanya makosa wakati wanachukua tahadhari na wangependelea kusafiri kwa kutumia magari yao wenyewe badala ya usafiri wa umma.
''Hatua hiyo itaongeza mahitaji ya magari'' ,alisema Gianfranco Casati, afisa mkuu mtendaji wa kampuni ya ukuaji wa soko la Accenture.
Serikali ya China pia imekuwa ikisaidia katika kuimarisha mauzo ya magari
''Washauri wetu wanasema kwamba itachukua hadi miaka mitatu kwa biashara ya magari kurudia kiwango chake cha mauzo kabla ya mlipuko wa virusi vya corona'', aliongezea bwana Vaidya.
</doc>
<doc docid='bbc_52182914' lang='swa' type='mono' source_url='https://www.bbc.co.uk/swahili/52182914' term='COVID'>
Virusi vya corona: Jinsi viongozi wa Afrika wanavyojikata mishahara kupambana na corona
Katika  mapambano dhidi ya Covid-19,  na umoja kwa jamii ya raia wa Rwanda walioathirika zaidi , Serikali ya Rwanda imeamua kuwa mawaziri wote ,Wakuu wa taasisi za Umma na maafisa wakuu wengine watatoa mishahara yao ya mwezi mmoja.
Katika  mapambano dhidi ya Covid-19,  na umoja kwa jamii ya raia wa Rwanda walioathirika zaidi , Serikali ya Rwanda imeamua kuwa mawaziri wote ,Wakuu wa taasisi za Umma na maafisa wakuu wengine watatoa mishahara yao ya mwezi mmoja.
Hatua hiyo ya kukatwa mshahara wa mwezi Aprili ni jitihada za pamoja katika kupambana na virusi vya corona nchini humo.
Maafisa wa serikali wanaoangaliwa na hatua hiyo ni takriban 260, wote kwa ujumla mshahara wao wa mwezi ni takriban dola elfu 74.
Wiki iliyopita mfuko la fedha la kimataifa IMF uliidhinisha mkopo wa  dola 109 kwa serikali ya Rwanda kupiga jeki uchumi wa Rwanda unaoyumba kutokana na ugonjwa wa virusi vya Corona.
Mwandishi wa BBC  aliyeko mjini  Kigali  Yves Bucyana anasema hatua hiyo imekuja wakati taifa la Rwanda limetangaza kupona kwa wagonjwa wanne wa corona, ambapo raia wa Rwanda ni watatu na raia mmoja ni kutoka Burundi.
Raia huyo wa Burundi Fabrice Nahimana aligundulika na virusi vya Corona  tarehe 18, Machi, kwenye uwanja wa ndege wa Kigali alipokuwa safarini kwenda Burundi akitokea mjini Dubai.
Yeye ameiambia redio ya taifa kilicho moyoni mwake:
''Ujumbe mwingi niliotumiwa  na jamaa na marafiki kwanza  ndio ulinitia uoga sana. nilipokea ujumbe mwingi, baadhi wakilia, wengine wakiona kwamba mwisho wa maisha yangu umefika,lakini Mungu alionyesha nguvu zake.
Wengi niliwakuta hapa na bado wako hapa ila nina matumaini kwamba watapona. Kinachofuata sasa mimi nina hamu ya kurudi nyumbani Burundi, familia wananisubiri, marafiki zangu, wazazi wote wananisubiri ili tuweze kumshukuru Mwenyezi Mungu kwamba ameniokoa  miongoni mwa wengi walioambukizwa virusi vya corona''
Waliotangazwa kupona wamepewa vyeti  vinavyoonyesha kwamba wamepona virusi vya Corona.
Pamoja na hayo wizara ya afya  imesema  kwamba wataendelea  kujitenga kwa kipindi cha siku 14 wakiwa nyumbani na kufwata  sheria iliyopo ya kutotoka nyumbani.
Hao ni miongoni mwa wagonjwa waliofikishwa katika kituo cha  kutoa matibabu ya virusi vya Corona cha Kanyinya  ,nje kidogo ya jiji la Kigali katikati ya mwezi wa tatu mwaka huu  ugonjwa huo ulipojitokeza kwa mara ya kwanza nchini Rwanda.
Kituo hicho kilikuwa na jumla ya wagonjwa 75,huku wengine wakitibiwa katika kituo kingine kilichoko katika wilaya ya Bugesera kusini mashariki mwa Rwanda.
Siku ya Jumapili 05,April Wizara ya afya ilithibitisha wagonjwa wengine 2 ambao walitangamana na wagonjwa wa awali na kuifanya idadi ya wagonjwa  ambao bado wanapokea matibabu kuwa watu 100.
Wizara imesema  kwamba kuna matumaini mengi ya wengine zaidi kupona na kurudi nyumbani mnamo wiki hii.
Jitihada kama hizi zilitangazwa kuchukuliwa nchini Kenya vilevile ambapo rais wa Kenya, Uhuru Kenyatta alitangaza kwamba yeye na makamu wake watapunguziwa asilimia 20% katika mshahara wao.
Alihimiza hatua hiyo ichukuliwe na viongozi wengine serikalini kukatwa 10%.
Bwana Kenyatta na wabunge wa Kenya ni miongoni mwa watu wanaolipwa fedha ningi zaidi barani Afrika.
Kwa sasa Kenya imethibitisha kuwa na wagonjwa 142 wenye maambukizi ya Corona.
Wizara ya afya imeeleza kuwa watu watakaokufa kutokana na virusi vya Corona watazikwa ndani ya saa 24 huku watu wa karibu wa familia wasiozidi 15 wakiruhusiwa kuhudhuria mazishi hayo yatakayoandaliwa na Serikali.
Aidha, ndege kutoka nchi za kigeni zimeendelea kipigwa marufuku kuingia Kenya kwa siku 30 zaidi.
Hatahivyo, marufuku hii imeondolewa kwa ndege za kigeni zinazokuja kuhamisha raia wa nchi za nje waliokwama ingawa zinatakiwa kutoa taarifa kwa serikali angalau saa 72 kabla.
Ndege zingine ambazo hazitaathirika na marufuku hii ni zile za kubeba mizogo hasa ikizingatiwa kwamba kwa sasa serikali inaagiza vifaa vya wahudumu wa afya kutoka nje.
Sekta ya uchukuzi pia imeagizwa kutekeleza sheria zilizotolewa.
Na kutokana na ongezeko hilo, kuanzia Jumatatu, matatu au daladala pamoja na bodaboda ambazo zitakiuka sheria zilizowekwa zitapokonywa leseni na kufikishwa mahakamani kwa kosa la kusambaza virusi kimaksudi.
Jumapili 05, April, Rais wa Malawi alitangaza kuwa yeye na mawaziri wote nchini humo watakatwa asilimia kumi ya mishahara yao ya miezi mitatu ili kupata fedha za kukabiliana na mlipuko wa virusi vya corona.
Rais Peter Mutharika alitangaza hatua hiyo ili kukabiliana na athari za kiuchumi ambazo zimesababishwa na corona.
Malawi imeripoti kisa cha kwanza cha mgonjwa mwenye virusi vya corona siku ya Alhamisi, na lilikuwa taifa la mwisho kutangaza kuwa na maambukizi.
Bwana Mutharika anapata mshahara unaofikia dola 3,600 kwa mwezi lakini haijawekwa wazi ni kiasi gani cha fedha kitakatwa kutoka katika mishahara ya mawaziri wa nchi hiyo.
Vilevile rais ametaka kodi ipunguzwe katika biashara mbalimbali kama mafuta na kuongeza kipato cha wafanyakazi wa afya ambao wako katika mazingira hatari zaidi ya ugonjwa, Reuters imeripoti.
</doc>
<doc docid='bbc_habari-52218936' lang='swa' type='mono' source_url='https://www.bbc.co.uk/swahili/habari-52218936' term='COVID'>
Coronavirus: Makanisa mashuhuri nchini Nigeria yakosa waumini
Makanisa makubwa makubwa nchini Nigeria sasa hayana watu na milango imefungwa huku kila mmoja akilazimika kufuata marufuku iliyowekwa na serikali ya kutokusanyika ili kuzuia kusambaa kwa virusi vya corona.
Makanisa makubwa makubwa nchini Nigeria sasa hayana watu na milango imefungwa huku kila mmoja akilazimika kufuata marufuku iliyowekwa na serikali ya kutokusanyika ili kuzuia kusambaa kwa virusi vya corona.
Lakini hilo kufanyika, sio tu vitisho vimetolewa, lakini maafisa wametumia nguvu na watu kukamatwa katika maeneo mbalimbali nchini humo.
Kwa baadhi ya visa maafisa wamelazimika kuchukua hatua moja kwa moja.
"Naomba kutumia maneno [Mtume] Mordechai: 'Kwa wakati kama huu tunachukua hatua ambazo ni sahihi, "Amesema kiongozi wa vikosi vya usalama mjini Abuja wakati anamkamata kasisi mmoja mbele ya waumini wake.
Kasisi huyo aliyekuwa amevalia nadhifu alionekana kuwa miongoni mwa watu mashuhuri ambao kwasasa wanaongoza waumini wengi katika taifa hilo la magharibi mwa Afrika.
Makasisi siku hizi wamebadilisha Ukiristo nchini Nigeria kwa mahubiri yao, utabiri na ahadi zao za maiujiza.
Mmoja wa wahubiri ambao ni mashuhuri ni TB Joshua, ambaye wiki iliyopita alidai kwamba ameoteshwa na Mungu na kutabiri kuwa janga la Corona litamalizika kufikia Machi 27, siku kadhaa kabla ya amri ya kukaa nyumbani kutangazwa katika mji wa Lagos, Ogun na mji mkuu wa Abuja.
"Kufikia mwisho wa mwezi huu, ama tunataka au la, haijalishi dawa ambayo watakuwa wameivumbua ugonjwa huu utatoweka kama ulivyoingia," alisema hivyo huku mkusanyiko wake ukimpigia makofi.
Machi 27 ilipopita, mhubiri huyo ambaye huubiri katika televisheni alijipata akikejeliwa kwa utabiri wake wa uwongo.
Lakini akajitetea na kwa mara nyengine tena akiwa mbele ya umati uliokuwa umekuja kuabudu, alisema: "Nilicho maanisha ni kwamba ugonjwa huu utamalizikia pale ulipoanza katika mji wa Wuhan ambako tayari umedhibitiwa."
Wahubiri wengine wameshtumiwa kwa kupinga uwepo wa virusi hivyo mbele ya mamlaka na kusambaza taarifa za uwongo jambo ambalo ni kikwazo katika juhudi za kuzuia kusambaa kwa virusi vya corona.
Utata mkubwa umesababishwa na mhubiri Chris Oyakhilome, ambaye katika video iliyosambaa mitandaoni, alihusisha virusi vya corona na teknolojia ya mawasiliano ya 5G na kudai kwamba ilikuwa sehemu ya njama ya kuunda amri mpya duniani.
Maoni kama hayo yameshtumiwa vikali na wanasayansi ambao wanasema kuwa wazo la kuhusisha Covid-19 na teknolojia ya mtandao ya 5G ni upuuzi mtupu na kibaolojia ni jambo lisilowezekana kabisa.
Kwa baadhi ya waumini wa Kikirsto, hasa wale ambao ni wa madhehebu ya makanisa ya Anglican na katoliki, juhudi zaidi zinahitajika kufanywa kupunguza ushawishi wa wahubiri ambao ni maarufu na watumia vibaya wafuasi wao.
"Wale ambao wanasema wana nguvu za kufanya miujiza, wenye mafuta ya upako na mambo kama hayo, huu ndio wakati wa kuthibitisha ambayo wamekuwa wakiambia wafuasi wao," amesema Bi. Blessing Ugonna kutoka Lagos.
Lakini makanisa mengi, ambayo yamekuwa biashara yenye kuleta mamilioni ya pesa yamekubali mabadiliko yaliyojitokeza kwasababu ya Corona.
Wanafanya maombi yao mitandaoni, huku familia zingine zikijaribu kutengeneza mazingira sawa na kanisani kwa kuva vizuri kila Jumapili kiasi hata cha kuokota sadaka kutoka kwa baadhi ya wanafamilia ili kuitoa kanisani.
Makanisa pia yanatoa ufadhili kwa serikali na katika hatua ambayo kuna uwezekano mkubwa wakaendeleza umaarufu wao.
Mhubiri Enoch Adeboye - mkuu wa kanisa la  Redeemed Christian Church of God ambalo lina matawi yake katika maeneo mengi ya miji ambayo ina waumini wengi wa Kikirsto pamoja na kusini mwa Nigeria - limechangia glovu 200,000, vitakasa mikono (hand sanitisers) 8,000, barakoa 8,000 kwa serikali ya mji wa Lagos.
Na kanisa la Mountain of Holy Ghost Intervention - linaloongozwa na Chukwuemeka Odumeje ambaye kuna wakati alisambaa kwenye mtandao wa kijamii wa Twitter kwa kuwapa watu chakula walio katika hatari ya kufa kwa njaa katika kipindi cha wiki mbili cha amri ya kusalia ndani.
Aidha, waumini wengi wa Kikiristo bado wana hamu kubwa ya kwenda kanisani na hasa Jumapili iliyopita kwa sababu ilikuwa jumapili ya Matawi.
Kawaida, mitaa ya Lagos huwa na watu wengi wanaotembea huku wakiwa wameshika matawi wakiigiza kuwasili kwa Yesu kabla ya kusulubiwa.
Mitaa haikuwa na watu kabisa mwaka huu, na kuna uwezekano mkubwa hali ikaendelea kuwa hivyo kipindi cha msimu sikukuu ya pasaka.
Lakini kuna kundi la watu wanne - wanawake 3 na mwanaume 1 wawaliokutana na mwandishi wa BBc wakirejea kutoka kwa misa ndogo iliyofanyika katika nyumba ya mmoja wao.
Walipoulizwa kwanini wamepuuza ushauri wa kuomba kila mmoja peke yake nyumbani kwake, mmoja wao alisema: "Hata bibilia inasema pale 2 au 3 wanapokusanyika, Mungu yuko pamoja nao. Bibilia haikusema mtu mmoja."
'Mashujaa wa maombi'
Kisha mwandishi wa BBC akaenda makao makuu ya kanisa la Mountain of Fire and Miracles Ministries, ambalo linafahamika kwa maombi katika jimbo la Ogun.
Walinzi walimuarifu kwamba hakuna huduma inayoendelea kwa sasa.
"Hakuna hata huduma ya mtandaoni?" aliuliza.
"Hakuna hata huduma ya mtandaoni," mmoja wao, aliyekuwa amevaa fulana ya rangi ya chungwa, alimjibu.
"Kwahiyo wanaendeleza vipi Imani zao?" Aliuliza.
Mmoja wa walinzi akaingiza mkono ndani ya mkoba wake na kutoa kijitabu kidogo na kumkabidhi.
"Hicho ndicho wanachosema kipindi hiki cha amri ya kukaa ndani," alisema, kabla ya mlinzi kufunga mlango.
Kijitabu hicho kimepewa jina la ''Thirty Days Prayer Retreat'' kwa kiingereza - kikinukuu baadhi ya aya katika bibilia.
Haitakuwa jambo la kustaajabisha kuona wale wanaojiita mashijaa wa maombi wakimaliza kusoma kijitabu hicho ndani ya siku 14 za mari ya kutotoka nje, badala ya mwezi.
</doc>
<doc docid='bbc_habari-51922082' lang='swa' type='mono' source_url='https://www.bbc.co.uk/swahili/habari-51922082' term='COVID'>
Coronavirus: Mataifa ambayo utafungwa ukiuka maagizo ya kudhibiti virusi vya corona
Janga la coronavirus limeshinikiza kuchukuliwa kwa hatua ambazo hazikutarajiwa katika maeneo mbali mbali duniani.
Janga la coronavirus limeshinikiza kuchukuliwa kwa hatua ambazo hazikutarajiwa katika maeneo mbali mbali duniani.
Kuanzia Uhispania hadi Marekani, 7 serikali zinajaribu kuchukua hatua kujaribu kupunguza kuenea kwa virus hivyo.
Pamoja na kuweka ukomo wa  kiwango cha safari za kimataifa, baadhi ya nchi pia zinajaribu kudhibiti matembezi ndani ya mipaka ya nchi zao na kuzuwia watu kuchangamana katika maeneo ya umma.
Sera ya afya na wataalamu wanaonya kuwa sasa nchi zinakabiliwa na ugumu wa kuwa na uwiano kati ya kulinda afya ya umma na kuingilia uhuru wa watu wa kibinafsi.
Lakini je ni vipi nchi zinatekeleza hatua mkiwemo karantini na kuzuwiwa kwa shughuli mbalimbali?
Kwa wiki kadhaa China, ambako mlipuko wa  Covid-19 ulianzia, ilipata athari kubwa ya kusambaa.
Kulikua na ukosoaji mkubwa juu ya jinsi ilivyoshughulikia virusi mwanzoni mwa mlipuko, huku baadhi wakiishutumu serikali ya Beijing kwa kujaribu kutosema ukweli halisi juu ya ukubwa wa  kiwango cha mlipuko.
Na hali ikawa mbaya zaidi, sharti la marufuku ya kuendeshwa kwa shughuli zenye mikusanyiko ya watu  ilikua ya kwanza kutekelezwa katika mji wa Wuhan, ambao ni kitovu cha mlipuko na moja ya miji mikubwa zaidi nchini Uchina.
Safari zilipigwa marufuku  hatua ambayo iliendelezwa kwingine na kuwaathiri mamilioni kwa mailioni ya watu.
Takriban waandishi wa habari walili raia wa nchi hiyo, waliojaribu kushirikisha umma juu ya mlipuko wa coronavirus  kupitia mitandao ya kijamii walitoweka.
Vipimo vya joto la mwili  vilikfanyika katika mitaa na baadhi waliripoti kuwaona walinzi kwenye milango ya kuingia nyumba zao ili kuhakikisha watu wanabaki ndani ya nyumba zao. Uchina ilishutumiwa kutumia mfumo wake  wa upelelezi unaowahusisha watu wengi katika kusaidia kuzuwia matembezi na kufuatilia afya za watu.
Huku hali ikiwa ni  ya ahueni, kuna ishara za kurejea kwa hali ya kawaida ya maisha  katika baadhi ya sehemu polepole. Lakini baadhi ya makundi, kama shirika la kutetea haki za binadamu la Human Rights Watch, yamekua  yakilikosoa jinsi Shirika la Afya Duniani (WHO) lilivyozungumzia  kuhusu jinsi serikali ya Beijing ilibyoshughulikia mlipuko wa coronavirus - yakisema kuisifu serikali ya Uchina kunahatarisha  kunahalalishwa ukiukaji wake wa haki za binadamu na  udhibiti.
Baada ya kuongezeka kwa kwa hali mbaya ya maambukizi , Italia sasa ni nchi ya pili iliyokumbwa na mlipuko baada ya Uchina. Kumekuwa na masharti makali ya kuzuwia mikusanyiko ya umma ili kujaribu kusitisha usambaaji waq virusi.
Masharti yalitekelezwa kwa mara ya kwanza kaskazini mwa nchi, kabla hayajatekelezwa kitaifa.
Serikali imewataka watu milioni 60 wa Italia kubakia majumbani mwao  pale inapowezekana.
Wakazi wanaweza kutoka nje ya nyuma zao tu pale wanapokua na hitaji la dharura, kama vile kununua bidhaa muhimu  na wanatarajiwa kutembea na kibali maalum kinachoelezea sababu ya safari yao.
Wanaokiuka amri hiyo wanakabiliwa na tisho la kutozwa faini ya dola 235 kwa kuvunja sheria  au hata kufungwa jela kwa muda wa miezi mitatu.
Watu nchini Uhispania wamekua pia katika kipindi cha kuzuiwa kwa maisha ya umma.
Maeneo yote yasiyo ya muhimu yamefungwa  na watu wamekua wakiambiwa kutoka majumbaji mwao pale inapokua ni muhimu.
Waziri Mkuu wa Uhispania Pedro SÃ¡nchez alitangaza hali ya tahadhari, kwa mara ya pili tukatika historia ya hivi karibuni ya nchi hiyo, akiwaambia Wahispania kuwa wanakabiliwa na  "Wiki mbili ngumu sana" ya kujitolewa smbele yao.
Kumekua na ripoti za maafisa wa usalama na wanajeshi kupelekwa katika maeneo ya umma kufuatilia na kuzuia mikusanyiko ya umma.  Wanajeshi wenye silaha pia wameingilia kati katika kulinda watu wasio na makazi  nchini humo, kwa mujibu wa taarifa za vyombo vya habari nchini humo.
Baadhi ya nchi zimetishia kutoa adhabu kali kuzuwia  kusambaa kwa virusi vya corona.
Ufaransa imesema kuwa itatoa faini ya hadi Euro â¬135.
Waziri wa mambo ya ndani wa Ufaransa Christophe Castaner alisema kuwa maafisa wa polisi  100,000  waanasambazwa katika maeneo mbali mbali ya nchi ili kuhakikisha  hatua kali mpya za kupunguza utengamano wa kijamii inatekelezwa.
Rais Emmanuel Macron awali aliwaamuru watu kubaki majumbani mwao na waende nje tu pale wanapoenda kufanya majukumu muhimu. Bwana Macron alisema: "Tuko vitani... hatupambani na jingine lolote lile wala nchi yetu wenyewe.
Lakini adui yuko hapa, haonekani, hawezi kuguswa ... na anasonga mbele."
Saudi Arabia inatangaza faini ya hadidola $133,000 (Â£110,000)  kwa mtu yeyote atakayeshindwa kutangaza taarifa sahihi za kiafya zinazomuhusu  pamoja na maelezo  anapoingia nchini.
Badhi ya mataifa yameweka marufuku  unapowasili, kufunga mipaka yao ya anga na ardhini.
Wengine wameweka amri ya kuwekwa karantini kwa muda wa siku 14 kwa watu wote wanaosafiri kwa ndege kuingia nchini mwao, mkiwemo amri inayomtaka mtu kujitenga binafsi katika makazi binafsi kama vile kwenye hoteli.
Yeote ambaye haheshimu sheria mpya nchini  Australia atakabiliwa na tisho la faini nzito na hata  kifungo cha jela katika baadhi ya maeneo ya nchi. Faini kubwa zaidi iliyowekwa Magharibi mwa Australia ambako wale wanaokiuka  amri hiyo wanakabiliwa na kulipa faini ya hadi dola za Australia- A$50,000 (Â£25,000).
Waziri mkuu wa New Zealand Jacinda Ardern ameonya kwamba wasafiri wanaoshindwa kuheshimu sheria za kujitenga wanaweza kukabiliwa na faini na kufukuzwa .
"Iwapo utakuja hapa na hauna nia ya kufuata maombi yetu ya kujitenga binafsi, kusema kweli haukaribishwi  na unapaswa kutoka nchini kabla hatujakurejesha ulikotoka ," alisema.
Nchini Marekani  kituo cha udhibiti na tiba ya magonjwa-Disease Control and Prevention (CDC) chenye mamlaka ya kuzuwia kuingia na kusambaa kwa magonjwa yanayoambukizwa ndani ya nchi na nje ya  kiliimarishwa zaidi wakati Wamarekani walipoejeshwa kwa ndege kutoka  Wuhan walipowekea karantini katika ngome ya kijeshi ya California mara walipokua wakirejea.
Kumekua na visa vilivyotengwa ambako uvunjaji wa sheria umekua ni tatizo.
Katika Kentucky mmoja wa wakazi alikataa kujitenga hadi polisi ofisa aliwekwanje ya nyumba yake ili kumlazimisha kubakia ndani, kwa mujibu wa taarifa kutoka eneo hilo.
Nchi za Africa Mashariki pia zimechukua hatua za kudhibiti maambukizi ya coronavirus.
Tanzania imetangaza Jumanne kuwa imekuwa na kisa cha kwanza cha coronavirus.  Miongoni mwa maelekezo  yaliyotolewa na waziri wa Afya nchini Tanzania ni pamoja na kuwataka Watanzania wasiokuwa na safari za lazima wanashauriwa kusitisha safari zao kwenye nchi zenye maambukizi.
Taasisi zote zikiwemo shule, hoteli, maduka ya biashara, nyumba za kulala wageni, makanisa, misikiti, ofisi za umma na binafsi, vituo vya kutolea huduma za afya, taasisi za fedha, vyombo vya usafiri pamoja na maeneo ya mikusanyiko ya watu kama vile masoko, viwanja vya michezo na vituo vya abiria kuweka vifaa vya kunawia mikono kwa maji yanayotiririka na sabuni au maji yenye dawa kwa ajili ya kuhakikisha usafi wa mikono.
Kuweka maji yenye dawa ya chroline katika mageti ya kuingia katika hifadhi zote kwa ajili ya kusafisha mikono ya watalii na waongoza wageni.
Kuepuka kusalimiana kwa kushikana mikono.
Kukumbatiana , kubusu, kuepuka kushika pua, mdomo na macho.
Hospitali zote nchini za serikali na zisizo za serikali kuweka zuio la idadi ya watu ambao wanakwenda kuwaona ndugu zao. Kwa maelekezo ya waziri ni kwamba wageni wa kumuona mgonjwa wasizidi wawili kwa siku kwa kila mgonjwa mmoja.
Wananchi wametakiwa kutoa taarifa kwa vituo vya afya iwapo watamuona na mtu mwenye dalili za ugonjwa wa Covid- 19.
Hata hivyo baadhi ya Watanzania katika mitandao ya kijamii wanasema hatua hizo hazitoshi ikizingatiwa kuwa baadhi ya  raia hawana uwezo wa  kununua kemikali za kuua vimelea (hand sanitizer) na baadhi hawana hata maji ya kunawa mara kwa mara mikono.
Rwanda ambayo ni nchi iliyoripoti visa vingi zaidi ya mataifa mengine jirani, ikiwa na wagonjwa saba imekua mstari wa mbele katika uhamasishaji wa watu kunawa mikono na  kukanyaga katika maji yaliyowekwa kemikali ya kuua vijidudu hata kabla ya kuripoti visa hivyo pia imeweka sheria ya watu kuacha kufanya mikutano ya umma.
Maafisa wamefunga shule na taasisi zote za umma pamoja na maeneo ya kuabudu katika jitihada za kuzuwia kusambaa kwa coronavirus. Wafanyakazi wa umma na pia wa kibinafsi wameruhusiwa kufanyakazi kutoka majumbani kwao isipokua  wafanyakazi wa muhimu zaidi.
Wakati huo huo serikali imetoa huduma ya kemikali ya kuua vimelea  mikononi kwenyemasoko ya bidhaa.
Katika taifa  la Kenya ambako visa vitatu vya coronavirus vimetangazwa hadi sasa, rais wa nchi hiyo Uhuru Kenyatta Jumapili alitoa maagizo juu ya udhibiti wa kuenea zaidi kwa virusi hivyo mkiwemo kufungwa kwa Shule za msingi na sekondari kuanzia  Jumatatu na  za  bweni zitafungwa ifikapo Jumatano, hatua ambazo zimekwishaanza kutekelezwa.
Vyuo vikuu na  taasisi nyingine za elimu  zitafungwa  ifikapo  Ijumaa na pale inapowezekana  alisema waajiriwa wanapaswa kuruhusiwa kufanya kazi  majumbani kwao ili kuepukana na maambukizi ya coronavirus.
Shughuli za kidini zinazowakutanisha watu wengi pia zimezuwiwa huku wenye maduka ya jumla wakiripotiwa kuanza kutekeleza amri ya rais ya kuweka kwenye milango yao kemikali za kuua vimelea kwenye mikoni( hand sanitizer).
Hata hivyo baadhi ya wakosoaji  wa hatua za kukabiliana na kuenea kwa coronavirus nchini Kenya wanadai baadhi ya raia  hawana taarifa za kutosha kuhusu virusi hivyo na hivyo kuwepo kwa hatari ya kupuuzwa kwa maagizo yaliyotolewa na rais juu ya udhibiti wa coronavirus.
</doc>
<doc docid='bbc_habari-52044968' lang='swa' type='mono' source_url='https://www.bbc.co.uk/swahili/habari-52044968' term='COVID'>
Coronavirus: Zaidi ya maambukizi 10,000 kwa siku moja Marekani wakati Uhispania ikiongoza kwa maambukizi ya corona
Uhispania sasa limekuwa taifa la pili kuongoza kuwa na idadi kubwa ya vifo vinavyotokana na maambukizi ya virusi vya Corona duniani.
Uhispania sasa limekuwa taifa la pili kuongoza kuwa na idadi kubwa ya vifo vinavyotokana na maambukizi ya virusi vya Corona duniani.
Idadi ya vifo imeongezeka kwa watu 738 ndani ya saa 24 kila siku na kufanya idadi ya vifo hivyo mpaka sasa kufikia 3,434, idadi ambayo iko juu zaidi ya Italia.
Ukilinganisha taarifa rasmi za China ambazo ziliripoti vifo 3,285 huku nchi ambayo imeathirika zaidi duniani, Italia ikiwa na vifo 6,820.
Idadi ya maambukizi Uhispania imeongezeka mara tano na karibu watu 27,000 wanatibiwa kila siku hospitalini.
Pamoja na mazuio mengi duniani bado virusi vya corona vinaonekana kuwa changamoto kubwa duniani, mpaka sasa dunia ina wagonjwa  460,000 na vifo zaidi ya 20,000 huku watu zaidi ya  110,000 wamepona ugonjwa huo kwa mujibu takwimu za chuo kikuu cha Johns Hopkins .
Wakati huohuo Marekani ikiwa kwenye hali tete ambapo visa 70,000 vya virusi vya corona vimethibitishwa na vifo vyapatavyo  1,050 .
Idadi ya maambukizi imeonekana kuongezeka kwa zaidi ya 10,000 kwa siku moja.
Ingawa si habari mbaya tu imepatikana kwa Marekani, kwa sababu gavana wa New York amesema kuwa hatua za makatazo yaliyowekwa yameanza kutekelezwa kikamilifu na matokeo wameanza kuyaona.
Huku China katika jimbo la Hubei, ambako maambukizi ya virusi hivi vya corona vilianzia hali ikiwa shwari na hakuna maambukizi mapya yaliyoripotiwa.
Hatahivyo idadi kubwa ya maambukizi yaliyotokea China yameripotiwa.
Kwa upande wa Uingereza vifo vimeongezeka na kufikia 463 awali vilikuwa 422, wakati maambukizi ya ugonjwa huo yakiwa zaidi ya 9,500.
Takwimu mpya  za maambukizi ya virusi vya corona maeneo mbalimbali duniani
Kuna rekodi ya maambukizi  470,000 duniani kote..
Idadi ya vifo ni 21,270 huku waliopona wakiwa 114,000
</doc>
<doc docid='bbc_habari-52211053' lang='swa' type='mono' source_url='https://www.bbc.co.uk/swahili/habari-52211053' term='COVID'>
Virusi vya Corona: Watu milioni 200 kupoteza ajira kwa mlipuko wa Covid-19
Asilimia 81 ya wafanyakazi wote duniani, sawa na watu bilioni 3.3 wameathirika na janga la virusi vya corona baada ya sehemu zao za kazi kufungwa kabisa ama kwa kiasi.
Asilimia 81 ya wafanyakazi wote duniani, sawa na watu bilioni 3.3 wameathirika na janga la virusi vya corona baada ya sehemu zao za kazi kufungwa kabisa ama kwa kiasi.
Marufuku kadhaa na mabadiliko ya lazima maisha ya kila siku yamesababisha kufungwa kwa makampuni mengi ulimwenguni na kuwarudisha nyumbani wafanyakazi wake - aidha moja kwa moja ama kwa muda.
Shirika la Kazi Duniani (ILO), limekuwa likifuatilia madhara ya janga hili katika sekta ya ajira na kuandaa taarifa mbalimbali zinaoonesha ukubwa wa tatizo ulimwenguni kote.
"Wafanyakazi na wafanyabiashara wanakabiliwa na janga kubwa, na hiyo ni kwa nchi tajiri na masikini," ameeleza mkurugenzi mkuu wa ILO Guy Ryder.
"Inabidi twende kwa pamoja kwa mwendo wa haraka na malengo maalumu. Hatua sahihi na za haraka zinaweza kuamua utofauti wa kustahamili hali hii ama kuanguka kabisa."
Mlipuko wa virusi vya corona unatazamiwa kukata asilimia 6.7 ya saa za kazi duniani kote katika robo ya pili ya mwaka 2020.
Hiyo ni sawa na wafanyakazi wa ajira za kudumu milioni 195 kupoteza ajira zao.
Ukanda unaotizamiwa kuathirika zaidi ni nchi za Arabuni kwa kupungua kwa asilimia 8.1ya saa za kazi (sawa na wafanyakazi milioni tano wa kudumu).
ILO inase a hili ni "janga baya zaidi " toka kwisha kwa Vita ya Pili ya Dunia.
Pia inaonya kuwa kuongezeka kwa kiwango cha watu wasio na ajira duniani kwa mwaka 2020 kitapanda kutokana na sababu kuu mbili:
Kuna hatari ya kuwa takwimu za mwisho wa mwaka zitakuwa kubwa kuliko makadirio ya awali ya watu milioni 25.
Sekta za malazi na viwanda zaathirika vibaya
Sekta tofauti za uchumi zimeathirika kwa namna za tofauti pia kutokana na kupungua ama kusimama ghafla kwa shughuli za uzalishaji.
Si ajabu, kukiwa na safari za chini kabisa na maisha ya kawaida yakivurugika sekta ya malazi na chakula (hoteli na migahawa) ni moja ya zile ambazo zimeathirika zaidi, pamoja, viwanda na biashara za mauzo ya jumla na rejereja na biashara ya kujenga, kuuza na kupangisha nyumba.
Sekta hizo zote kwa pamoja ni sawa na asilimia 38 ya kazi zote duniani huku zikiajiri watu bilioni 1.25.
Marekani na Ulaya kuna wafanyakazi wengi walio hatarini
Wastani wa watu ambao wanafanya kazi zilizo hatarini kupotea unatofautiana ulimwenguni.
Jumla ya asilimia 43.2 ya watu wa Amerika ya Kusini na Kaskazini na asilimia 42.1 Ulaya na Asia ya kati wanafanyakazi katika sekta zilizomo hatarini.
Maeneo hayo yana wafanya kazi wachache ambao wapo kwenye zisizo rasmi ambao hao ndio wengi barani Afrika, Arabuni, sehemu kubwa ya Asia na Pasifiki.
Japo wafanyakazi wa sekta zisizo rasmi wanachangia sehemu kubwa ya kukua kwa uchumi katika nchi kama India, Nigeria na Brazili, lakini hawapati faida kama hifadhi ya jamii ambazo wafanyakazi wa sekta rasmi wanapata.
Kwa Afrika asilimia 26 ya watu wanafanya kazi katika sekta zilizomo hatarini.
"Huu ni mtihani mkubwa kwa ushirikiano wa kimataifa kwa zaidi ya miaka 75. Endapo nchi moja itafeli, basi wote tutafeli. Lazima tutafute njia za kukwamua kila sehemu ya jamii yetu ya kimataifa, hususani wale ambao wanaweza kupata madhara zaidi ama hawawezi kujikwamua," ameeleza mkuu wa ILO bw Ryder.
</doc>
<doc docid='bbc_habari-52260870' lang='swa' type='mono' source_url='https://www.bbc.co.uk/swahili/habari-52260870' term='COVID'>
Virusi vya Corona: Marekani yaipiku Italia kwa idadi ya vifo duniani
Idadi ya waliokufa kwa virusi vya corona nchin Marekani kwa sasa ipo juu zaidi duniani baada ya kupita idadi ya nchini Italia.
Idadi ya waliokufa kwa virusi vya corona nchin Marekani kwa sasa ipo juu zaidi duniani baada ya kupita idadi ya nchini Italia.
Data za hivi karibuni kutoka Chuo Kikuu cha Johns Hopkins zinaonesha kwamba zaidi ya watu 20,000 nchini Marekani wamekufa kutokana na janga la corona.
Taarifa hizo zinawadia muda mfupi baada ya kubainika kwamba Marekani ndio nchi ya kwanza kurekodi vifo vya watu zaidi ya 2,000 kwa siku moja.
Gavana wa New York Andrew Cuomo amesema Jumamosi kwamba vifo hivyo vinaendelea kudhibitiwa.
Ndani ya saa 24 alitangaza vifo vipya 783, na kusema kwamba siku kadhaa zilizopita jimbo hilo limeshuhudia idadi ya vifo karibu na hiyo.
"Sio kwamba siku zote idadi hiyo inakuwa hivyo na pia mnaona kwamba imeanza kudhibitiwa ingawa kiwango hicho kinatia hofu," Bwana Cuomo amesema. "Hii ni idadi kubwa inayoonesha vile watu walivyopoteza maisha na machungu wanayopitia."
Jimbo la New York limekuwa kitovu cha mlipuko wa virusi vya corona nchini Marekani, na kurekodi zaidi ya wagonjwa 180,000 kati ya karibia wagonjwa 530,000 waliobainika nchini humo.
Kufikia Jumamosi, kila jimbo la Marekani lilikuwa limetangaza ugonjwa huo kama janga ikiwa ni hatua moja ya kukabiliana na mlipuko huo.
Zaidi ya watu 100,000 wamekufa na Covid-19  kote duniani tangu kuanza kwa virusi hivyo nchini China mwezi Desemba.
Kufikia Jumapili asubuhi, Italia ilikuwa imeripoti vifo 19,468 vya virusi vya corona huku Marekani ikiwa na vifo 20,608, kulingana na takwimu za hospitali ya Johns Hopkins.
Hadi kufikia sasa, wagonjwa 529,951 wa Covid-19 wameripotiwa kote nchini Marekani.
Daktari Anthony Fauci, mkuu wa magonjwa yanayoambukiza Marekani amesema, nchi hiyo imeanza kudhibiti na kushuhudia kupungua kwa visa na vifo vya ugonjwa wa corona lakini akasisitiza kwamba juhudi za kuuzuia kama vile kutokaribiana ziendelezwe.
Hatua za serikali zilizotolewa na Rais Donald Trump, kwa sasa bado zinaendelea kutekelezwa hadi Aprili, 30.
Rais anakumbana na shinikizo mara mbili, kukabiliana na mlipuko huo huku watu karibia milioni 16 wakipoteza ajira kwa sababu ya virusi hivyo katika wiki za hivi karibuni ilihali hatua zilizochukuliwa zinaendelea kudidimiza uchumi.
Ijumaa alisema kwamba baraza jipya linalojumuisha wafanyabiashara na wahudumu wa afya, litatangazwa wiki ijayo kumsaidia katika kufanya maamuzi magumu zaidi ya ni lini masharti yaliyowekwa yataondolewa.
Hili linawadia wakati ambapo bunge linaendelea kulumbana kuhusu awamu ya pili ya kutolewa kwa fedha za kukabiliana na Covid-19.
Democrats wanataka muswada mpya uliopendekezwa wa dola bilioni 250 kusaidia biashara ndogondogo pia kuruhusu ufadhili zaidi kwa hospitali na serikali za mitaa.
Lakini Jumamosi, viongozi wawili wa Republicans bungeni, kiongozi wa walio wengi katika bunge la seneti Mitch McConnell na kiongozi wa walio wachache katika bunge la wawakilishi Kevin McCarthy, walikataa ombi hilo.
Katika taarifa yao walielezea hatua hiyo kama vitisho visivyo na msingi ambavyo vilikuwa kikwazo kwa uhifadhi wa pesa za kuokoa ajira.
</doc>
<doc docid='bbc_habari-52344087' lang='swa' type='mono' source_url='https://www.bbc.co.uk/swahili/habari-52344087' term='COVID'>
Virusi vya corona: Humchukua muda gani mgonjwa wa virusi kupona?

Ugonjwa wa Covid-19 ulijitokeza 2019, lakini tayari kuna ishara kwamba inaweza kuchukua muda mrefu kwa baadhi ya wagonjwa kupona kabisa.
Muda wa mgonjwa kupona itategemea na hali yake yaani vile anavyoendelea. Dalili kwa baadhi ya watu zitaanza kujitokeza kwa haraka ikilinganishwa na wengine lakini pia ugonjwa wa virusi vya corona unaweza kusababisha matatizo makubwa kwa wengine.
Umri, jinsia na matatizo mengine ya afya yote yanaongeza hatari ya kuwa mgonjwa zaidi kwasababu ya Covid-19.
Kadiri unavyoendelea kupata matibabu ya kina, na muda utakaokuwa unapokea matibabu hayo, kunachangia uwezekano mkubwa wa mgonjwa kuchukua mrefu kupona.
Inakuwaje kwa wenye dalili za wastani?
Watu wengi wanaopata ugonjwa wa Covid-19, dalili za msingi pekee ndo zitakazojitokeza. Lakini pia wanaweza kuhisi mwili kuuma, uchovu, vodonda vya koo na kuumwa na kichwa.
Mara ya kwanza kikohozi huwa ni kikavu, lakini baadhi ya watu hatimae wataanza kukohoa na kutoa makohozi yenye seli zilizokufa kutoka kwenye mapafu zilizouliwa na virusi.
Dalili hizi zinaweza kutibiwa kwa kupumzika vizuri, kunywa maji mengi na dawa za kuondoa maumivu.
Watu wenye dalili za wastani, wanatarajiwa kupata afueni ya haraka.
Homa inastahili kupungua chini ya wiki moja, ingawa kikohozi huenda kikaendelea. Utafiti wa Shirika la Afya Duniani (WHO) kwa takwimu za China unaonesha kwamba kwa wastani inachukua wiki mbili mtu kuanza kupona.
Inakuaje pale hali inapoendelea kuwa mbaya?
Kwa baadhi ya watu, hali zao zinaweza kuendelea kuwa mbaya zaidi. Hili mara nyingi hutokea kati ya siku 7 hadi 10 kipindi ambacho mtu atakuwa amepata maambukizi.
Pia hali ya mgonjwa inaweza kubadilika ghafla. Kupata matatizo ya kupumua na mapafu kuanza kufura. Hii ni kwasababu ingawa mfumo wa kinga wa mwili unajaribu kukabiliana na matatizo hayo - hali inakuwa mbaya huku mwili ukiendelea kudhohofika.
Baadhi ya watu watahitaji kuwa hospitali ili kuweza kuwekewa oksijeni.
Daktari, Sarah Jarvis anasema: "Kwa matatizo ya kupumua huenda ikachukua muda kudhibitikaâ¦ mwili unaendelea kudhohofika na mapafu kufura."
Anasema kwamba mgonjwa mwenye matatizo hayo anaweza kuchukua wiki 2 hadi 8 kupona kipindi hicho akiwa anapitia maumivu makali.
Je inakuwaje mtu akihitajika kuwa katika chumba cha wagonjwa mahututi
Shirika la Afya Duniani (WHO) linakadiria kwamba mtu mmoja kati ya 20 atahitaji huduma ya wagonjwa mahututi, ambayo inaweza kujumuisha mtu kudungwa sindano ya kulala fofofo na kuwekwa kwenye mashine ya kupumua.
Itachukua muda mtu kupona mgonjwa akiwekwa kwenye chumba cha wagonjwa mahututi bila kuzingatia ugonjwa alionao.
Baada ya kupata nafuu, mgonjwa huhamishwa hadi chumba cha wagonjwa wa kawaida kabla ya kuruhusiwa kwenda nyumbani.
Daktari Alison Pittard, mkuu wa kitivo cha wagonjwa mahututi, anasema inaweza kuchukua miezi 12 hadi 18 kurejea katika hali ya kawaida baada ya kupata huduma yoyote ile ya wagonjwa mahututi.
Kuwa hospitali kitandani tu kwa muda mrefu, kunaweza kusababisha matatizo ya misuli. Wagonjwa watakuwa dhaifu na misuli yao itachukua muda mrefu kurejea tena katika hali ya kawaida. Baadhi ya watu watahitaji tiba ya kurekebisha viungo ili kuweza kutembea tena.
Kwasababu ya kile kinachoendelea katika chumba cha wagonjwa mahututi, kuna uwezekano akapata matatizo ya kuchanganyikiwa na ya akili.
Kuna taarifa kutoka China na Italia kwamba mwili mzima wa mgonjwa huwa dhaifu, matatizo ya kupumua, kukohoa kunakoendelea pamoja na kutaka kulala tu.
"Tunafahamu kwamba kuna wagonjwa wanaochukua muda mrefu kupona wengine hata miezi kadhaa."
Lakini ni vigumu kuchukulia kwamba hali kwa wagonjwa wote huwa hivyo. Baadhi huchukua muda mfupi tu kuwa katika mashine ya kupumua ilihali wengine inawachukua hadi wiki mbili.
Je virusi vya corona vitaathiri afya yangu kwa kipindi kirefu?
Hadi kufikia sasa hilo halijafahamika, lakini inawezekana kuchunguza hali ya mgonjwa.
Wenye matatizo makubwa ya kupumua kwa wale ambao kinga yao ya mwili itadhohofika, ugonjwa huo utadhuru mapafu.
"Kuna data inayoonesha kwamba hata baada ya miaka mitano, kuna uwezekano baadhi ya watu wakaendelea kuwa na matatizo ya afya ya akili," amesema bwana Twose.
Daktari James Gill, na mhadhiri wa chuo cha tiba cha Warwick, anasema kwamba wagonjwa pia wanahitaji usaidizi wa afya ya akili ili kuweza kupona kwa haraka.
"Ikiwa una matatizo ya kupumua, daktari anasema 'Tunahitaji kukuweka kwa mashine ya kupumua. Tutakudunga sindano ya kulala fofofo. Pengine ungependa kuaga familia na rafiki zako?'.
Hapo kunaendelea kuwa na uwezekano kuwa hata wagonjwa wenye dalili za wastani, wanaweza kupata matatizo ya afya ya muda mrefu kama uchovu.
Je ni watu wangapi waliopona?
Kupata takwimu sahihi ni vigumu. Kufikia Aprili 15, Chuo Kikuu cha Johns Hopkins kilisema karibia watu 500,000 wamepona kati ya milioni 2 waliokuwa wameambukizwa virusi vya corona.
Lakini kila nchi inatumia njia yake tofauti. Kuna maadhi ya mataifa ambayo hayachapishi idadi ya waliopona na takwimu za wengi wenye dalili za wastahi hazirekodiwi.
Je, mtu aliyeugua ugonjwa wa corona anaweza kupata maambukizi tena?
Virusi hivi vipya vya corona , vinaweza kukusababisha mtu uugue na wengi ni watu wenye shida ya mapafu.
Lakini virusi hivi vipya hakuna ambaye ana kinga dhidi yake.
Hivyo haijalishi kama uliugua mwanzo au la.
Aidha shirika la afya duniani limesema kuwa kabla ya miezi 18 kupita chanjo ya corona itakuwa imepatikana.
</doc>
<doc docid='bbc_habari-52294271' lang='swa' type='mono' source_url='https://www.bbc.co.uk/swahili/habari-52294271' term='COVID'>
Virusi vya corona: Dunia ilivyokosa fursa ya kupata chanjo ya ugonjwa wa Covid-19

Mwaka 2002, mji wa China wa Guangzhou, kirusi kisichojulikana kilisababisha mlipuko wa ugonjwa mbaya ambao wanasayansi waliupatia jina la SARS linalomaanisha ugonjwa wa matatizo ya kupumua.
Ugonjwa huo unaosababisha viini baadae ulibainika kama virusi vya corona ambao chimbuko lake ni wanyama na ulikuwa umesambaa hadi kwa wanadamu.
Ndani ya miezi mitatu, virusi vya corona vilikuwa vimesambaa katikaa nchi 29 na kuambukiza zaidi ya watu 8,000 huku wengine 800 wakiaga dunia.
Kote duniani kulikuwa na hamu ya kutaka kujua chanjo itakuwa tayari lini ili kumaliza virusi hivyo hatari na wanasayansi kadhaa Asia, Marekani na Ulaya walikuwa wameanza kushirikiana kupata chanjo.
Watu kadhaa walijitokeza huku wengine wakiwa tayari kufanyiwa majaribio.
Lakini wakati huo mlipuko wa virusi vya SARS ulikuwa tayari umedhibitiwa na utafiti wa virusi vya corona ukatupiliwa mbali.
Miaka kadhaa baadaye, 2012, kukatokea tena mlipuko mwengine wa, MERS-Cov, ukatokea tena na kusababisha matatizo makubwa ya kupumua. Ugonjwa wa MERS (Middle East Respiratory Syndrome) ulisambaa hadi kwa binadamu.
Na wanasayansi wengi wakarejelelea haja ya kutafuta chanjo ya viini hivi.
Leo hii, miaka 20 baadaye, wakati ambapo kirusi kipya, SARS-Cov-2, kimeambukiza watu karibia milioni 2, dunia imeduwaa tena na kutafakari lin chanjo itakuwa tayari.
Kwanini ilikuwa vigumu kujifunza kutoka kwa ugonjwa wa virusi vingine vilivyotangulia iwapo inajulikana kwamba vinaweza kusababisha kifo kama vile Covid-19?  Na kwanini juhudi za kutafuta chanjo hazikuendelea?
Timu ya wanasayansi huko Houston, Texas, Marekani, iliendelea kufanya utafiti na mwaka 2016, ikapata chanjo dhidi ya virusi vya corona.
"Tulikuwa tumemaliza kufanya majaribio na tukaenda mbele zaidi katika hatua ya kutaka kuanzisha majaribio," Dr. MarÃ­a Elena Bottazzi, mkurugenzi mwenza wa Chuo cha Tiba na Utafiti wa Magonjwa ya Kitropiki cha Baylor ameambia BBC Mundo kutoka Houston na mkurugenzi mwenza wa Kituo cha Utafiti wa Chanjo cha hospitali ya Watoto Texas, Marekani.
"Tulienda katika Taasisi ya Taifa ya Afya Marekani na kuwauliza, 'Je tufanye nini ili kuhakikisha chanjo hii inafika katika kliniki haraka iwezekanvyo? Na wakatuambia: 'Kwasasa hivi, hatuna haja nayo.' "
Chanjo hiyo ilikuwa ni ya kukabiliana na virusi vya corona vilivyosababisha mlipuko wa ugonjwa wa SARS, 2002, lakini kwasababu mlipuko huo ambao ulianzia China tayari ulikuwa umedhibitiwa, watafiti hawakuweza kupata pesa za kuendeleza utafiti wao.
Sio tu kwamba chanjo hiyo iliahirishwa. Makumi ya wanasayansi kote duniani walisimamisha utafiti wao kwasababu ya kukosa shauku na pesa za kuendelea na utafiti huo.
Profesa Susan Weiss wa elimu ya viini katika Chuo Kikuu cha Pennsylvania, ameiambia BBC mlipuko huo ulipodhibitiwa na kuisha baada ya miezi 7 na 8 hivi, watu, serikali na kampuni za kutengeneza dawa, ghafla wote walipoteza shauku ya kufanya utafiti wa virusi hivyo vinavyosababisha corona. "
"Aidha, ugonjwa wa SARS uliathri pakubwa Asia, huku visa vichache tu vikiathiri mji wa Toronto (Canada) lakini havikufika Ulaya kama ilivyo kwa virusi vipya vya corona."
"Kwa upande mwengine ugonjwa wa MERS, ugonjwa wa pili wa virusi vya corona kwa binadamu, ulijitokeza na huo nao ukasambaa katika nchi za Mashariki ya Kati."
"Kisha shauku ya kutaka kujua kuhusu virusi vya corona ikatoweka. Hadi hili lilipotokea, kwa mtazamo wangu, naona dunia ingekuwa imejitayarisha kitambo, "amesema mtafiti.
Ugonjwa wa SARS na MERS, mtaalamu anasema, ulikuwa ni onyo tosha kuhusu hatari ya kutokea kwa virusi vya corona na juhudi za kuchunguza zaidi zikaendelea.
Ingawa chanjo ya daktari Bottazzi ilikuwa ya ugonjwa mwengine wa corona tofauti na unaosambaa kwa sasa, wataalamu wanakubaliana kwamba iwapo chanjo hiyo ingekuwa tayari, hatua zaidi zingekuwa zimepigwa kwa haraka katika kutengeneza chanjo nyengine kwa milipuko ya siku za usoni.
Jason Schwartz, profesa wa Chuo Kikuu cha Afya chaYale, anasema kwamba kujitayarisha kwa ajili ya mlipuko huu wa sasa kulitakiwa kuwe kumefanyika tangu kulipotokea mlipuko wa SARS, 2002.
"Ikiwa tutaendelea na juhudi za kutafuta chanjo ya virusi vya SARS, tungekuwa tuna tafiti za kuzifuatilia tena zenye uhusiano na mlipuko huu mpya," ameliambia gazeti la The Atlantic.
Ukweli ni kwamba virusi viypa vya corona vya sasa vinavyosababisha ugonjwa wa Sars-Cov-2, uko karibu na ugonjwa wa virusi vya corona uliosababisha ugonjwa wa Sars, 2002.
Kwa asilimia 80 magonjwa hayo ya virusi yanafanana, amesema daktari Bottazzi, na tangu kwa vile tayari chanjo yake ilikuwa imepita michakati mingi muhimu na kupitishwa, ungekuwa na msaada mkubwa kwa upatikanaji wa tiba kwenye ugonjwa wa virusi vipya vya corona.
"Tayari tungekuwa tuna tajriba ya kufahamu uwezekano wa matatizo yanayoweza kuibuka kwa chanjo tunayotafuta na kujua namna ya kukabiliana na changamoto hizo. "
"Tayari tungekuwa tunajua usalama wake kwa binadamu uko vipi, aliongeza, na kuwa na uhakika zaidi kwamba chanjo hizo zinaweza kutumika na idadi ya watu wanaozihitaji."
Kwasasa ukweli ni kwamba chanjo dhidi ya virusi vya corona vinavyosababisha ugonjwa wa covid-19 inahitajika.
Na pengine chanjo hiyo mpya itachukua miezi kadhaa pengine kati ya 12 na 18 kuwa tayari.
Pengine hadi kufia wakati huo, janga hilo huenda likawa limedhibitiwa.
Daktari Bottazzi na timu yake wanashirikiana na kuhakikisha tiba inapatikana kwa ugonjwa wa virusi vya Sars ulitokea 2016 huu wa virusi vipya vya covid-19.
Na pia wanaendelea kutafuta pesa za kufadhili utafiti wao.
"Wafadhili wametoa pesa kuendeleza utafiti wa kutoa chanjo ya ugonjwa virusi ulitokea 2016 haraka iwezekanavyo. Na Taasisi ya Afya ya Taifa ilitupa ruzuku ndogo ya dola 400,000 kuanza kutafuta dawa ya virusi vipya vya corona vya ugonjwa wa covid-19. Lakini kwanza ni lazima tushawishi wafadhili ili watufadhili."
Mchakato mzima unaumisha kichwa, mtafiti huyo amesema.
"Sisi katika maabara tunataka kutengeneza chanjo hizi lakini hakuna ufadhili wa pesa au kutoka kwa mashirika ya serikali ambayo hutufadhili kwa utafiti huu," MarÃ­a Elena Bottazzi ameiambia BBC Mundo.
"Kwasababu hatuna programu endelevu na pia kipaumbele kinabadilika kulingana na kile kinachotokea kwa wakati huo."
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52531482' lang='swa' type='mono' source_url='https://www.bbc.co.uk/swahili/habari-52531482' term='COVID'>
Virusi vya corona: Wakuu wa maabara Tanzania wasimamishwa kazi, kuchunguzwa
Mkurugenzi wa Maabara ya Taifa ya Afya ya Jamii ya Tanzania Dkt Nyambura Moremi na Meneja wa Udhibiti wa Ubora wa maabara hiyo Jacob Lusekelo wamesimamishwa kazi kupisha uchunguzi
Mkurugenzi wa Maabara ya Taifa ya Afya ya Jamii ya Tanzania Dkt Nyambura Moremi na Meneja wa Udhibiti wa Ubora wa maabara hiyo Jacob Lusekelo wamesimamishwa kazi kupisha uchunguzi
Hatua hii inakuja siku moja baada ya Rais John Magufuli kutilia shaka utendaji wa upimaji wa virusi vya homa kali ya mapafu (COVID-19) katika maabara hiyo.
Akihutubia katika shughuli ya uapisho wa waziri mpya wa Katiba na Sheria,Rais Magufuli alifichua kwamba hivi karibuni zilitumwa sampuli zisizo za binadamu katika maabara hiyo kwa siri na kurudisha baadhi ya majibu yakionyesha uwepo wa maradhi ya COVID-19 kwa wanyama, ndege na matunda.
"Sampuli ya oili kwa mfano iliyotoka kwa gari, tuliipa jina la Jabir Hamza mwenye miaka 30, ile ilileta negative. Tulipopeleka sampo ya fenesi, ambayo tuliipa jina la Sarah Samweli, miaka 45, matokeo yake yalikuwa unconclusive. Tulipopeleka sampo ya papai tukaipa jina Elizabeth Anne miaka 26 papai lile lilikuwa positive," alisema Magufuli.
Magufuli aliongeza pia kwamba sampuli kutoka kwa ndege aina ya kware na mbuzi zilikutwa na maambukizi ya COVID-19 huku sampuli ya sungura haikuwa na matokeo timilifu.
Taarifa kutoka Wizara ya Afya inasema, waziri wa afya ameunda tume ya watu 10 kuchunguza mwenendo wa maabara hiyo ya taifa na kwamba itatakiwa kuwasilisha taarifa yao ifikapo tarehe 13 Mei, 2020.
Hata hivyo taarifa imesema upimaji wa sampuli katika maabara hiyo utaendelea kama kawaida.
Tanzania imekuwa ikikosolewa juu ya namna inavyopambana na COVID-19 kwamba haijachukua hatua kali vya kutosha huku utendaji wa serikai ukishutumiwa kugubikwa na usiri.
Hata hivyo serikali imekana shutuma hizi na kusema inazingatia kikamilifu miongozo inayotolewa na shirika la afya ulimwenguni (WHO)
Kwa mujibu wa takwimu za mwisho zilizotolewa na Wizara ya Afya mnamo tarehe 29 April, Tanzania ina jumla ya idadi ya wagonjwa 480, hii ikiwa ni pamoja na idadi ya vifo 16, huku idadi ya waliopona ikiwa ni wagonjwa 167.
</doc>
<doc docid='bbc_habari-52520564' lang='swa' type='mono' source_url='https://www.bbc.co.uk/swahili/habari-52520564' term='COVID'>
Virusi vya Corona: Rais wa Tanzania John Pombe Magufuli kutuma ndege Madagascar kuchukua 'dawa ya corona'
Rais wa Tanzania John Pombe Magufuli leo Jumapili Mei 3 amesema atatuma ndege Madagascar kwenda kufuata dawa ya mitishamba ambayo rais wa nchi hiyo anadai kuwa inatibu corona.
Rais wa Tanzania John Pombe Magufuli leo Jumapili Mei 3 amesema atatuma ndege Madagascar kwenda kufuata dawa ya mitishamba ambayo rais wa nchi hiyo anadai kuwa inatibu corona.
Magufuli amesema kuwa amewasiliana na Madagascar baada ya kupokea barua rasmi kutoka nchi hiyo iliyoeleza kuwa wamegundua dawa ya corona.
"Ninawasiliana na Madagascar na wameshaandika barua. Wanasema kuna dawa zimepatikana kule, tutatuma ndege kule na dawa zile zitaletwa pia ili Watanzania nao waweze kufaidika nayoâ¦ Sisi serikali tupo tunafanya kazi usiku na mchana."
Rais Magufuli ameyasema hayo hii leo katika hafla fupi ya kumwapisha Mwigulu Nchemba kuwa Waziri wa Katiba na Sheria akichukua nafasi iliyoachwa wazi na Balozi Augustine Mahiga aliyefariki Ijuumaa.
Hata hivyo, shirika la Afya Duniani (WHO) limeonya juu ya ubora wa dawa hiyo ambayo ni kinywaji kilichotengenezwa kwa mitishamba.
Wakati huo huo, rais Magufuli amesema pia sampuli kadhaa ambazo hazikuwa za binadamu zilitumwa katika maabara ya taifa hilo ili kupima ubora na usahihi wa majibu ya mashine hizo katika vipimo vya ugonjwa huo.
''Sampuli hizo zilipewa majina ya binadamu na kupelekwa bila ya wataalamu wa maabara kujua kuwa si za bidanamu'', ameeleza Magufuli.
Sampuli ya oili ya gari ilipewa jina la Jabiri Hamza na haikukutwa na corona. Sampuli ya Tunda la fenesi ilipewa jina la Sara Samuel majibu yake hayakukamilika, sampuli ya papai iliitwa Elizabeth na kukutwa na corona.
Sampuli ya ndege kwale pia ilikutwa na corona pamoja na mbuzi pia.
"â¦Lazima ugundue kuna mambo ya ajabu yanafanyika nchi hii. Ama wahusika wa maabara wamenunuliwa na mabeberu, ama hawana utaalamu jambo ambalo si kweli kwa kuwa maabara hii imetumika sana katika magonjwa mengine. Ama zile sampuli zinazoletwa maana vifaa vyote vinatoka nje, hivyo lazima kuna kitu fulani kinafanywa," amesema Magufuli.
Magufuli amesema kutokana na taarifa hizo anaamini kuna watu ambao walipewa majibu yasiyo sahihi.
"Lazima kuna watu wameambiwa positive lakini si wagonjwa wa corona, na inawezekana wengine wakafa kwa hofu. Papai lile lipo halijafa linaiva tu. Mbuzi yule yupo tu hajafa, fenesi lile lipo tu labda lije kuozaâ¦kwa hiyo natoa wito kwa Watanzania msiwe na hofuâ¦mbona mafua yamekuwepo lakini haya ni makali, nayo yatapita..."
Kutokana na hilo, Magufuli amemwagiza waziri Nchemba kwenda kufanya uchunguzi katika maabara hiyo na endapo kutakuwa na jambo lolote la jinai litakalogundulika basi hatua zichukuliwe.
Magufuli pia ametaka uchunguzi zaidi kwa nchi za Afrika na WHO juu ya sampuli na ubora wa vifaa vya kupimia maradhi hayo.
Kuhusu wanyama kukutwa na corona, nchini Marekani paka wa kufugwa nyumbani, simba na chui wa kufugwa kwenye mabustani pia wamekutwa na virusi hivyo.
Magufuli pia ameshutumu vyombo vya habari vya kimataifa kwa namna vinavyoripoti kuhusu janga hilo nchini Tanzania licha ya kuwa vipo katika maeneo ambayo yaneathirika zaidi.Pia amewashutumu viongozi wa dini ambao wamefunga nyumba za ibada na kuwasifu wale wanaoendelea na ibada misikitini na makanisani katika kipindi hiki. Kuhusu wapinzani kususia vikao vya Bunge Dodoma amesema ameshatoa maelekezo kuwa wasilipwe posho zao na kuwatuhumu kwa kutumiwa na mabeberu. Katika hatua nyengine, rais Magufuli amesema anafikiria kuruhusu ligi ya mpira iendelee hata kwa kuoneshwa kwenye runinga na anasubiria ushauri wa wataalamu wake kabla ya kulifanyia uamuzi jambo hilo.
Matamshi yake yanajiri baada ya rais wa Madagascar Andry Rajoelina  kutangaza kwamba taifa lake limezindua dawa ya mitishamba ya kutibu Covid-19.
Ikizinduliwa kwa jina Covid-Organics, dawa hiyo ilitengenezwa kutoka kwa mmea artemisia (pakanga) - ambao ni mojawapo ya miti ambayo huchanganywa pamoja na mimea mingine ya Madagascar kama tiba ya ugonjwa wa Malaria.
Dawa hiyo ambayo imepakiwa kwenye chupa na kutangazwa kama chai ya miti shamba ilifanyiwa majaribio miongoni mwa watu wasiozidi 20 kwa kipindi cha wiki tatu, kulingana na katibu wa rais huyo Lova Hasinirina Ranoromaro aliyezungumza na BBC.
"Vipimo vimefanyika-watu wawili wamekwishapona kutokana na tiba hii," Bwana Rajoelina alisema katika uzinduzi wa Covid-Organics uliofanyika katika taasisi ya utafiti ya Madagascar- Malagasy Institute of Applied Research (Imra), ambayo ndiyo iliyotengeneza dawa hiyo ya mitishamba.
"Kinywaji cha dawa hii ya mitishamba huonesha matokeo katika kipindi siku saba," alisema rais huyo mwenye umri wa miaka 45, ambaye aliwataka watu kuitumia kama hatua ya kujikinga na ugonjwa wa corona.
"Watoto wa shule wanapaswa kupewa kinywaji ... kidogo kidogo kwa siku nzima," aliwaambia mabalozi na watu wengine waliokua wamekusanyika kwa ajili ya uzinduzi wa kinywaji hicho.
Lakini ikizungungumzia uzinduzi wa Covid-Organics, WHO imeambia BBC kwamba shirika hilo la dunia halishauri "matibabu ya kibinafsi ya dawa zozote... kama njia ya kinga au tiba ya Covid-19."
Lilirejelea kauli za mkuu wa WHO Tedros Adhanom Ghebreyesus kwamba "hakuna njia za mkato" za kutafuta dawa ya kupambana na virusi vya corona.
Majaribio ya kimataifa yanaendelea kupata tiba yenye ufanisi , WHO iliongeza.
Weka taarifa mpya tafadhali
Chanzo: Chuo kikuu cha Johns Hopkins (Baltimore, Marekani), maafisa wa eneo
Idadi ya hivi karibuni
                    
                        8 Mei 2020, 11:05 GMT +1
Tunaendelea kukupasha zaidi...
</doc>
<doc docid='bbc_habari-51868016' lang='swa' type='mono' source_url='https://www.bbc.co.uk/swahili/habari-51868016' term='COVID'>
Coronavirus: Raia wa Cameroon ni mtu wa pili kupatikana na virusi DR Congo
Kisa cha pili cha maambukizi ya ugonjwa wa coronavirus kimethibitishwa  nchini Jamhuri ya kidemokrasi ya Congo.
Kisa cha pili cha maambukizi ya ugonjwa wa coronavirus kimethibitishwa  nchini Jamhuri ya kidemokrasi ya Congo.
Mtu huyo anadaiwa kuwa raia wa Cameroon aliyewasili nchini humo kutoka Ufaransa kulingana na mwandishi wa BBC mjini Kinshasa .
Kwa sasa amelazwa hospitalini kwa matibabu.  Wizara ya afya nchini humo imetoa wito kwa raia kuzingatia usafi wakati wowote.
Mgonjwa huyo ni raia wa umri wa miaka 46 ambaye anaishi DR Congo na familia yake .
Alirudi nchini humo kutoka Ufaransa mwezi Mei 8 na hakuonyesha dalili za virusi hivyo.
Mamlaka ya DR Congo inasema kwamba kufikia sasa imewatambua watu 117 waliogusana na wagonjwa  wawili wa virusi hivyo.
Habari hiyo inajiri siku moja baada ya madaktari nchini DR Congo kuamua kurudi kazini wakisitisha mgomo wa miezi miwili.
Mwandishi wa BBC anasema kwamba muungano wa madaktari ulikubaliana na serikali kuimarisha mazingira yao ya kazi
Kisa cha kwanza cha virusi vya Corona kilithibitishwa nchini Jamhuri ya Kidemokrasia ya Congo siku ya Jumanne kulingana na msemaji wa wizara ya afya .
Mgonjwa huyo ni Mkongo wa miaka 52 aliye na kibali cha kuishi Ufaransa, ambaye aliingia nchini humo siku wikendi iliopita na alikuwa amewekwa karantini baada ya uchunguzi aliofanyiwa katika uwanja wa ndege wa Kinshasa kubaini kuwa ameambukizwa virusi hivyo.
Kwa sasa anapatiwa matibabu katika kituo cha zamani cha kuwatibu wagonjwa wa Ebola mashariki mwa mji mkuu wa Kinshasa.
Wizara ya afya ya DRC imesema kuwa inajaribu kuwatafuta watu wengine waliyesafiri na mgonjwa huyo ili wawekwe karantini katika juhudi za kudhibiti maambukizi.
Waziri wa afya Eteni Longondo ametoa wito wa utulivu na kuzingatia usafi kwa kuosha mikono yao mara kwa mara.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins (Baltimore, Marekani), maafisa wa eneo
Mara ya mwisho kufanyiwa mabadiliko 21 Machi 2020, 19:00 GMT +1.
Jamhuri ya Kidemokrasia ya Kongo ni nchi ya 11 ya Afrika kuthibitisha maambukizi ya ugonjwa hatari wa Covid-19.
Ugonjwa huo ambao ulianzia China umewaua zaidi ya watu 3 800.
DR Congo kwa sasa imeimarisha uchunguzi katika viwanja vyake vinne vikuu vya ndege kwa kuwakagua kwa makini wasafiri walio na viwango vya juu vya joto- hatua ambayo imekuwa ikichukuliwa kama sehemu ya kupambana na maambukizi ya virusi hatari vya Ebola.
Tunazidi kukupasha.....
</doc>
<doc docid='bbc_habari-52191979' lang='swa' type='mono' source_url='https://www.bbc.co.uk/swahili/habari-52191979' term='COVID'>
Coronavirus: 'Maisha yangu yako hatarini kwasababu ya Corona'
Lucy Watts, 26, amabye alituminikwa tuzo ya Malkia anajitayarisha kufa iwapo atapata virusi vya corona.
Lucy Watts, 26, amabye alituminikwa tuzo ya Malkia anajitayarisha kufa iwapo atapata virusi vya corona.
Ulemavu alionao unamfanya kuwa katika hatari ikiwemo viungo vyake kushindwa kufanyakazi na ugonjwa mapafu anaougua unahitaji uangalizi kwa saa 24.
Chama cha madaktari Uingereza kilitoa mwongozo unaotayarisha madaktari kufanya maamuzi ambayo yatazua maswali ya kutoa kipaumble kwa wagonjwa wenye uwezo mkubwa wa kupona, Lucy anahofia kwamba iwapo atapata virusi vya Covid-19 basi hakuna uwezekano wa yeye kunusurika kifo.
"Maisha yangu hayathamaniwi kwa misingi ya ulemavu nilio nao na mahitaji yangu ukilinganisha na maisha yangu na kile ambacho nimechangia katika dunia hii," anasema.
Hiki ni kifupi tu cha kile ambacho Lucy aliandika kwenye blogu yake siku kadhaa zilizopita, akijaribu kuelezea hali yake.
Bila shaka yoyote ninafahamu kwamba katika kipindi hiki cha Covid-19  mimi sio miongoni mwa watakaonusurika kifo.
Hii ni sehemu ya tiba kupitia kuandika, imejaa hasira, machungu na hofu. Nikujribu kutafuta amani na kujitahidi kupata ushindi.
Na huu ndio ukweli.
Nitajitenga kwa muda wa wiki 12 au pengine hata zaidi. Ninahitaji usaidizi kwa saa 24 na kawaida, wanaonihudumia ni wauguzi wanaoshughulikia wagonjwa mahututi kwa saa 16 kwa siku, lakini wauguzi wangu huenda wakaagizwa na wizara ya afya kwenda kuhudumia wengine muda wowote tokea sasa. Mama yangu anaweza kunihudumia lakini kuifanya kazi hiyo kwa saa 24 ni changamoto kubwa.
Kwasasa tunachukua tahadhari ya hali ya juu kujilinda dhidi ya maambukizi. Pia nimeamua kufanya maamuzi magumu kwa kusema kwamba iwapo nitapa Covid-19, sitajisumbua kwenda hospitali.
Kwasababu nitachukuliwa kama mtu dhaifu sana, asiye na uwezo wa kupona na pia itakuwa vigumu kwangu kuacha kutumia mashine ya kupumulia - kwasababu kwa upande mwengine misuli yangu ni dhaifu na hivyo, itakuwa vigumu kwangu kupona na kurejea kama kawaida.
kwa mtu kupata matibabu ya Covid-19 kinachozingatiwa sana ni ikiwa muathirika ana uwezo mkubwa wa kupona.
Imekuwa vigumu kukubali hili siku za nyuma. Hata mimi mwenyewe silifurahii. Inachukiza na  kughadhabisha kuona kwamba maisha yangu yanaangaziwa kwa misingi ya ulemavu nilio nao, badala ya maisha yangu na kile ninachoweza kubadilisha katika dunia hii.
Mimi ni wa 9 katika orodha ya watu wenye ushawishi mkubwa Uingereza, nimepokea tuzo kutoka kwa Malkia kwasababu ya huduma zangu kwa watu wenye ulemavu na 2019 nilijumuishwa katika Shirika la Sanaa la Malkia kwa kujitolea kwangu kuhakikisha haki za wamelavu.
Nina zaidi ya kile ambacho kimethibitisha umuhimu wangu katika dunia hii lakini hili si chochote si lolote katika janga hili la Corona.
Nimebadilisha mioyo ya watu wengi na akili zao kupitia kazi zangu, shauku yangu, ujuzi na tajriba nilionayo.
Lakini maisha yangu hayataangaliwa kwa kuzingatia kama yenye umuhimu wakati maamuzi yatakuwa yanafanywa kutokana na upungufu wa vifaa na idadi kubwa ya watu walioambukizwa virusi vya corora. Kwasasa tuna wakati mgumu wa kukabiliana na virusi hivi wakati ndio mwanzo janga lenyewe linaanza kujitokeza.
Uamuzi wa kutoenda hospitali nitakapopata virusi ni wangu binafsi, lakini suala la kupata matibabu haliko katika uwezo wangu.
Ni lazima nikubali kwamba maisha yangu sio kipaumbele na hayawezi kunusuriwa.
Lakini hata kama hilo linanifanya kuwa na hasira na kufadhaika, ni mtu mwenye kufahamu uhalisia. Ninajua kwamba kukabiliana na ugonjwa wa Corona ni kutoa kipaumbele kwa wale ambao wameonesha uwezo wa kupona.
Mwili wangu uko katika nyakati zake za mwisho.
Kuna mengi yanayoendelea ndani ya miwili wangu - nina ugonjwa usiojulikana ambao unasababisha seli kushindwa kutengeneza nguvu ya kutosha kwa viungo vyangu na misuli kufanyakazi.
Inafika wakati viungo vyangu vinashindwa kufanyakazi kwasababu ya tatizo la mapafu, mfumo wa kupumua ni  dhaifu, maumivu makali ya kongosho ambako pia kunasababisha matumbo kuwa na matatizo mara kwa mara, kinga ya mwili isiyoweza kukabiliana na magonjwa na pia hivi karibu nilianza tatizo la maumivu ya viungo licha ya kwamba asiilimia 80 ya muda wangu huwa nina homa.
Pia nimefanikiwa kukabiliana na ugonjwa wa maambukizi kwenye damu- historia hiyo unaonaje?
Je kwa orodha hiyo ya magonjwa, huoni kama mwili wangu unarekodi nzuri tu ya kunusurika kifo licha ya kwamba mwili wangu ni dhaifu?
Lakini je nina uwezekano mkubwa wa mimi kunusurika virusi vya Corona kwa kuzingatiwa maisha ya wengine?
Ni mtihani mkubwa sana kwangu, kuhisi kwamba nastahili kupigania maisha yangu kwa namna yoyote ile lakini pia najua kwamba juhudi za kupigania kuishi huenda kukasababisha kifo kwa mwengine.
Nimepitia mengi, huzuni, kukataliwa, hasira, na mfadhaiko wa akili lakini licha ya haya yote bado ninakataliwa.
Hili sina shida nalo lakini kile ninachopinga ni kwamba maisha yangu hayana thamani.
Sikubaliani na wazo la kwamba hakuna maana ya kunusuru maisha yangu lakini naelewa tumefikaje huku.
Najua sio kuwa ninalengwa ila ni janga tu ambalo limetokea na taifa lina raslimali kigodo.
Nataka kuendelea kuishi kwasababu nina mengi ya kufanya, mipango chungu nzima na mawazo tele.
Maisha yangu ni muhimu, lakini pia yako hatarini.
Lakini tuko kwenye janga na wahusika wakuu katika kukabiliana nalo wanastahili kufanya maamuzi ya kuumiza moyo. Maamuzi ambayo ni ya uonevu lakini bado yatafanyika.
Nashukuru wahudumu wote wa afya na kile ambacho kinafanywa na kila mmoja katika kipindi hiki, naweza kunusurika au pia nikafa.
Hatahivyo, kile ninachoweza kusema ni kwamba, wahudumu wa afya wamekuwa na mchango mkubwa sana maishani mwangu.
Maisha yangu ni muhimu sasa na hata baada ya hili. Nimejitengenezea hadhi ninayoifurahia.
Ingawa Lucy anafikiria tu kwamba hataweza kutibiwa hospitali na uzuri ni kwamba hadi kufikia sasa bado yuko salama dhidi ya ugonjwa wa Covid-19, mwongozo wa chama cha madaktari Uingereza, umetahadharisha madaktari kwamba watahitajika kufanya maamuzi magumu ya ni nani atakayepata matibabu ya dharura kujaribu kuokoa maisha yake ikiwemo wale watakaotumia mashine ya kupumulia.
Mwongozo huo unasema: "Inakubalika kisheria kuangalia ni wagonjwa gani mutawapa kipaumbele," na kutaka madaktari kulifikiria hilo.
Chama cha madaktari Uingereza kimesema kuwa meneja na madaktari wakuu wataangalia ni nani wa kupelekwa katika chmba cha wagonjwa mahututi na wagonjwa ambao wanaonekana kukaribia kufa au pengine wanahitaji usaidizi zaidi itakuwa vigumu kupewa kipaumbele katika matibabu ya dharura.
Julian Sheather, mshauri wa chama cha madaktari cha Uingereza amesema: "Katika hali ya sasa, swali halitakuwa ni vipi tunaweza kutoa huduma bora kwa kila mmoja, lakini namna unavyoweza kunusuru wengi.
"Itakuwa jambo la busara kunusuru maisha ya wagonjwa watatu ambao huenda wakapona kuliko kutoa kipaumbele kwa mgonjwa mmoja ambaye matumaini ya kunusurika kifo ni ya chini.
</doc>
<doc docid='bbc_habari-52030806' lang='swa' type='mono' source_url='https://www.bbc.co.uk/swahili/habari-52030806' term='COVID'>
Coronavirus: DRC yaagiza Kinshasa kutengwa na miji mingine
Jamhuri ya Kidemokrasia ya Congo imetangaza hali ya dharura na kuufunga mji mkuu wa Kinshasa au kujitenga katika hatua ya kupambana dhidi ya maambukizi ya corona.
Jamhuri ya Kidemokrasia ya Congo imetangaza hali ya dharura na kuufunga mji mkuu wa Kinshasa au kujitenga katika hatua ya kupambana dhidi ya maambukizi ya corona.
Rais FÃ©lix Tshisekedi ametangaza kuchukua hatua hizo siku ya Jumanne jioni kupitia televisheni ya taifa.
Bwana Tshisekedi amesema kuwa  pamoja na kufunga mipaka ya nchi, kusitisha safari za ndani na nje ya mji mkuu zikiwemo za mabasi, ndege na maji, utekelezaji wa haraka unahitajika.
Wiki iliyopita Jamhuri ya Afrika ya kati ilitoa amri kwa raia wake kutokuwa na mizunguko.
Mpaka sasa DRC imeripotiwa kuwa na wagonjwa 48 wa covid-19 na watu watatu kufariki kutokana na maambukizi ya ugonjwa huo.
Mji mkubwa wa pili wa taifa hilo, Lubumbashi, ulifungwa kwa saa 48-siku ya jumatatu baada ya watu wawili kukutwa na maambukizi ya Covid-19.
Mmoja alikuwa mwanamume mwenye miaka 47 na mtoto wake wa kiume wa miaka 13, walikuwa wametokea mji mkuu wa Kinshasa siku ya Jumapili.
Na siku hiyohiyo , kifo cha pili kilichotokana na ugonjwa wa corona kilitangazwa na waziri wa afya, Eteni Longondo huku wengine 30 walikutwa na maambukizi ya ugonjwa huo tangu March 10, 2020.
Gavana wa Lubumbashi alitangaza saa 48 kwa mji wa Lubumbashi kufungwa , kuanzia Jumatatu wakati wakijaribu kubaini abiria 75 ambao wanapaswa kutengwa.
Na kutokana na maambukizi hayo wabunge walimshauri Rais Tshisekedi kufunga miji ambayo ina maambukizi zaidi ya virusi vya Corona ambayo ni Kinshasa na Lubumbashi.
</doc>
<doc docid='bbc_habari-52516389' lang='swa' type='mono' source_url='https://www.bbc.co.uk/swahili/habari-52516389' term='COVID'>
Virusi vya corona: Watu 24 wapatikana na maambukizi ya corona kwa siku moja Kenya
Kenya imerekodi idadi kubwa ya maambukizi ya corona kwa siku moja , kuwahi kushuhudiwa tangu kisa cha kwanza cha maambukizi hayo kilipotangazwa tarehe 12 Machi
Kenya imerekodi idadi kubwa ya maambukizi ya corona kwa siku moja , kuwahi kushuhudiwa tangu kisa cha kwanza cha maambukizi hayo kilipotangazwa tarehe 12 Machi
Akitangaza upatikana kwa visa vipya 24 vya maambukizi ya corona Katibu mkuu katika Wizara ya Afya nchini Kenya Mercy Mwangangi amesema watu hao wamepatikana na  Covid-19 kufuatia upimaji wa sampuli  1,195  katika kipindi cha saa 24.
Dokta Mwangangi amesema kuwa saba kati ya visa hivi vipya vilipatikana katika kitongoji cha jiji la Nairobi cha Kawangware kinachokaliwa na idadi kubwa ya watu. Idadi ya visa vipya  vya maambukizi iliyopatikana kwa ujumla jijini Nairobi imefikia 20.
Amesema 10 kati ya visa vipya vimepatikana katika eneo la Eastleigh jijini Nairobi  huku watano wakitoka Mombasa na wawili kutoka Kuria West katika kaunti ya Migori.
Katibu huyo Mkuu wa Wizara ya Afria ametangaza pia kwamba mtu mmoja zaidi amekufa kutokana na virusi  hivyo , na hivyo kuifanya jumla ya idadi ya vifo vya corona Kenya kufikia watu 22.
Wizara hiyo pia imeripoti kuwa watu wawili zaidi wameruhusiwa kutoka hospitalini baada ya kukutwa bila virusi, na hivyo kuongeza idadi ya watu waliopona kufikia 152.
Baadhi ya hatua zilizotangazwa na rais Uhuru Kenyatta za  kukabiliana na janga la corona.
1.Wizara ya Afya na huduma za umma itaanzisha hazina ya kuwasaidia wafanyakazi wa Afya wanaokabiliana na mlipuko wa virusi vya corona
2. Wizara ya elimu itachukua hatua kuwalinda wanafunzi kutokana na athari mbaya za hatua zilizochukuliwa kukabiliana na Covid-19
3. Mamlaka ya usambazaji wa tiba nchini Kenya itaondoa masharti ya ununuzi wa vifaa vya kujilinda dhidi ya Covid-19 kwa takriban miezi mitatu ili kurahisishia kaunti kununua vifaa hivyo.
4. Nyumba za watu wasiojiweza jijini Nairobi zitafaidi kutokana na fedha zilizotengwa na serikali kusaidia familia zisizojiweza
5.Bunge litapitisha tena mapendekezo na miswada kuhusu vichocheo vya uchumi.
6. Ili kuhakikisha msaada unagawanywa kwa njia salama, mfuko wa hali ya dharura wa kukabiliana na Covid-19, Kenya na mashirika mengine ya usalama yatashirikiana kuratibu miradi kama ule wa Adopt a Needy Family, ambapo raia wa Kenya wanasaidiana kipindi hiki cha janga kuhakikisha hatua zinachukuliwa bila kufuata urasimu
7.Afisa yeyote wa polisi atakayekiuka sheria wakati anatekeleza hatua za kukabiliana na usambaaji wa virusi atakabiliwa na mkono wa sheria.
Awali  Bwana Kenyatta alisema , kwa mujibu wa agizo la kuepuka maeneo yenye mikusanyiko mikubwa, watu waepuke maeneo yenye umati wa watu, agizo lake likisema watu :
Weka taarifa mpya tafadhali
Chanzo: Chuo kikuu cha Johns Hopkins (Baltimore, Marekani), maafisa wa eneo
Idadi ya hivi karibuni
                    
                        8 Mei 2020, 11:05 GMT +1
*Vifo kwa kila watu 100,000 walioambukizwa
Weka taarifa mpya tafadhali
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
**Data zilizopita za visa vipya ni vya wastani wa siku tatu mfulurizo.Kutokana na na marekebisho ya idadi ya visa, wastani hauwezi kuhesabiwaÂ katika tarehe hii.
Chanzo: Chuo kikuu cha Johns Hopkins (Baltimore, Marekani), maafisa wa eneo
Takwimu zilizowekwa mara ya mwisho 8 Mei 2020, 11:05 GMT +1
</doc>
<doc docid='bbc_habari-52014755' lang='swa' type='mono' source_url='https://www.bbc.co.uk/swahili/habari-52014755' term='COVID'>
Coronavirus: Serikali zinavyolazimika kupiga marufuku raia wake na je, hilo ni muhimu?
Kadri siku zinavyosonga mbele, ndivyo dunia inavyoingia katika mapambano zaidi dhidi ya virusi vya corona.
Kadri siku zinavyosonga mbele, ndivyo dunia inavyoingia katika mapambano zaidi dhidi ya virusi vya corona.
Ndani ya saa 24 zilizopita, nchi za Mauritius, Uingereza na Afrika Kusini zimetangaza marufuku ya watu kutoka nje, ama 'lockdown'.
Kwingineko ni Senegal na Ivory Coast wamechukua hatua ya kutangaza dharura ya kitaifa na kuweka marufku ya watu kutembea usiku.
Hizi ni baadhi ya hatua za juu zaidi katika kupambana na virusi vya corona, baada ya ushauri wa watu kujitenga na kufanyia kazi nyumbani kutoleta matokeo tarajiwa.
Mpaka sasa zaidi ya watu 300,000 (laki tatu) wameambukizwa virusi vya corona na watu 16,100 tayari wameshapoteza maisha.
WHO imetoa tahadhari juu ya kasi ya kuenea kwa janga hilo.
Nchini Mauritius serikali ya visiwa hivyo imechukua hatua hiyo kali baada watu wawili kufariki na wengine 28 kukutwa na ugonjwa wa Covid-19.
Nchi hiyo ambayo inategemea utalii kwa kiasi kikubwa ina raia milioni 1.2 tu, na marufuku imewekwa kwa wiki moja kwanza kuangalia hali ya mambo itakavyokuwa.
Rais wa Afrika Kusini Cyrill Ramahosa jana usiku ametangaza marufuku ya wiki tatu, na watu wataruhusiwa kwenda kununua chakula na mahitaji maalumu tu.
Kwa sasa Afrika kusini ina wagonjwa 402.
Rais Cyril Ramaphosa alitangaza amri ya watu kutokutoka nje Afrika Kusini kwa muda wa wiki tatu kuanzia usiku wa alhamisi ili kukabiliana na mlipuko wa virusi vya corona.
Nchini Uingereza tayari marufuku ya watu kutokutoka nje inafanya kazi. Watu pekee wanaoruhusiwa kutoka ni wahudumu wa afya, maafisa wa usalama. Maduka ya chakula na vitu muhimu nayo yapo wazi.
Amri hiyo ilitangazwa jana na waziri mkuu Borris Johnson.
Rais Macky Sall wa Senegal amesema hali ya dharura kwa taifa itaanza usiku wa Jumanne saa sita usiku .
Wanajeshi na polisi wametakiwa kusimamia amri hiyo.
"Tangu mgonjwa wa kwanza kubainika nchini serikali inapaswa kuweka mipango kuharakisha mipango ya kukabiiana na ugonjwa huo. Iko wazi kuwa tuna safari ndefu," alisema.
Senegal imethibitisha kuwa na wagonjwa  79  wa  Covid-19, ambapo 11 wamethibitika kupona ugonjwa huo.
Virusi vya corona vinasambaa haraka kwenye msongamano wa watu.
Pale mtu mwenye mambukizi anapopiga chafya ama kukuhoa, virusi hutapakaa kwenye hewa na vitu vilivyo karibu.
Watu watakaokuwa karibu naye watapata maambukizi kwa kuta hewa yenye virusi ama kusika vitu ambavyo vijidudu viliangukia na kisha kushika nyuso zao hususani mdomo, macho na pua.
Pale watu watakapotangamana kwa muda mchache, ndio uwezekano wa maambukizi huwa mdogo zaidi.
Kwa mujibu wa wataalamu, endapo watu watakapojitenga ama mikusanyiko ya watu ikizuiliwa, basi kasi ya maambukizi itashuka na kudhibitiwa.
"Mataifa ambayo yalichukua hatua kali tangu mwanzoni wanaonekana kuwa mbali katika jitihada za kukabiliana na maambukizi haya ya ugonjwa wa corona," ameeleza rais Ramaphosa na kuongeza: "Inatupasa kufanya kila kitu kilicho chini ya uwezo wetu ili kupunguza idadi ya maambukizi ya virusi vya corona."
Waziri Mkuu wa Mauritius Pravind Jugnauth amesema kinachoendelea ni sasa ni "vita" na ni muhimu kwa hatua stahiki kuchukuliwa.
Bwana Jugnauth amesema kuwa awali watu hawakuheshimu ushauri wa awali wa kujitenga.
"Hali inaweza kuwa mbaya pale watu wajinga (ambao hawataheshimu marufuku) na kuhatarisha ya watu wote."
Hatua za kuzuia mikusanyiko ya watu zimepigwa katika shughuli za burudani na mashindano kadhaa ya michezo ikiwemo Ligi ya England kuahirishwa.
Hata shughuli za kidini zimetatizika huku nchi kadhaa ulimwenguni zikifunga misikiti na makanisa.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-51789828' lang='swa' type='mono' source_url='https://www.bbc.co.uk/swahili/habari-51789828' term='COVID'>
Coronavirus: 'Unyanyapaa' ulivyochochea chuki dhidi ya Wachina nchini Kenya
Katika mfululizo  wa barua za Afrika, mwandishi wa Kenya Waihiga Mwaura anaelezea ni namna gani virusi vya corona vilivyoweza kuchochea chuki dhidi ya wageni na raia wa China.
Katika mfululizo  wa barua za Afrika, mwandishi wa Kenya Waihiga Mwaura anaelezea ni namna gani virusi vya corona vilivyoweza kuchochea chuki dhidi ya wageni na raia wa China.
Licha ya kwamba kila kona ya dunia virusi hivi vimekuwa tishio, lakini adui mkubwa wa ugonjwa huu si virusi vyenyewe bali ni "hofu, uvumi na unyanyapaa".
Si maneno yangu ,lakini kwa wale Waethiopia ambao wanaongoza duniani kupunguza athari za ugonjwa wa Covid-19.
Mkuu wa Shirika la afya duniani, Tedros Adhanom Ghebreyesus alijibu mwezi uliopita kuhusu kesi ya unyanyapaa dhidi ya wachina.
Alirudia ujumbe wake kwenye ukurasa wa Twitter mapema wiki hii aliposimulia stori ya mwanaume kutoka Singapore alivyopigwa nchini Uingereza mjini, London, kwa sababu ya virusi vya corona.
Hali ya unyanyapaa inazidi kuenea na Kenya haina utofauti na nchi nyingine.
'Wewe ni virusi vya corona'
Filamu ya video ya kusikitisha inayosambaa mitandao ya kijamii ikionyesha  mwanaume na mwanamke wenye asili ya bara la Asia wakinyanyaswa na kundi kubwa la watu wenye kipato cha chini katika mji mkuu wa Kenya, Nairobi.
Video hiyo imeanza kwa mtu ambaye hajulikani katika kundi kubwa la watu akipiga kelele:
"Wewe ni kirusi cha corona, wewe ni virusi vya corona."
Mwanaume alijibu huku akitaka kupiga picha tukio lile lakini aligundua kuwa mwenzake mwanamke anlikuwa katika hatari hivyo akakimbiliakumsaidia .
Mwanaume huyo alisimama katikati ya kundi la watu na kuanza kuwajibu kwa kelele: "Hatuna corona, hatuna corona."
Video ilisimamishwa kaba ya kuona tukio zima mpaka mwisho, lakini hali hiyo ni kutokana na athari za upande mwingine wa virusi vya corona.
Februari 27, ujumbe ulisambaa katika mtandao wa Facebook, ukidai kuwa mbunge mmoja wa Kenya ametaka wananchi wa jimbo lake kuepuka kuwa na muingiliano na raia wa China ambao wamerejea kutoka kwao baada ya sherehe za mwaka  mpya wa China.
Ujumbe huo ulionya kuwa kama serikali haitawalinda raia wake, basi watalazimika kuwaweza raia wote wa China katika karantini.
Na vilevile wananchi watakuwa na ruhusa ya kumkimbiza yeyote kwa mawe katika jimbo lao.
Ubalozi wa China' uijibu madai hayo haraka kwenye kurasa ya Twitter kutaka jumuiya za watu kutoka China kulindwa na watu kuacha ubaguzi.
Si Kenya peke yake ambayo ilionyesha chuki ya aina hiyo bali kuna mataifa mengine ya angwa la sahara ambayo yanahusisha wasafiri waliotoka China.
Huku kukiwa hakuna unyanyapaa wa aina hiyo kwa wageni kutoka ulaya.
Kabla ya Kenya haijarekodiwa kwa kesi hiyo lakini chanzo cha hayo yote ni hofu na mchanganyiko wa unyanyapaa.
Ubaguzi huo umeathiri uhusiano wa kiuchumi wa China na Kenya
Kenya iliazima kiasi kikubwa cha fedha kutoka China kwa ajili ya kujenga miradi yake mikubwa.
Wakati raia wa Kenya wa kawaida wakiwa haoni manufaa wanayopata, wanatafuta mtu wa kumlaumu kwa kushuka kwa uchumi wao.
Wamechoka kunyooshea kidole serikali, wengine wakiwalamu baadhi ya raia wa China waliokuja kwa wingi kutafuta fursa za kiuchumi.
Hofu ya virusi vya corona pia inafanya tabia ya ubaguzi kuongezeka.
Adrian Blomfield, ni mwandishi wa habari wa kujitegemea ambaye anasema kuwa gari binafsi zimekubaliana kukataa kubeba abiria ambao ni raia wa China.
Dereva mmoja wa taxi alisema kuwa raia wa China wamekuwa wakibadili majina yao katika programu za kuita gari za kukodi ili ombi lao lisikataliwe.
Vilevile alieleza kuwa abiria wanaowatoa katika uwanja wa ndege lazima washushe vioo na kuvaa mask.
Na kuogeza kusema kuwa wanataka serikali kuwapa mask madereza wote wa taxi za uwanja wa ndege na kutoa taarifa zaidi kwa jamii.
Serikali imekosolewa kwa kutochukua hatua za haraka kuelimisha watu kuhusu virusi vya corona na kuwaonya kuhusu ubaguzi.
Uvumi ndio umefanya watu kwa na taarifa ambazo si sahihi.
Kampeni za uhamasishaji zimeanza kwa kuchelewa.
Raia wa China ambao wanaoishi Kenya kama Lin Yimenghan, ambaye ana asasi ya kusaidia wahitaji anasema kuwa aliwahi kushuhudia mtu anamuita  "coronavirus" akiwa katika kituo cha basi Nairobi.
Taarifa zinasema kuwa hali hii si ya kusahaulika.
"Ni jambo la kawaida kwa watu kuwa na hofu ya kitu ambacho hawana taarifa nacho."
Kuenea kwa unyanyapaa kwa kasi zaidi ya virusi vyenyewe vya corona, watu wanahitajika kuwa na upendo na ueleo kwa wenzao.
Kama kila mtu atakuwa na tabia ya upendo basi dunia ingekuwa na amani zaidi.
</doc>
<doc docid='bbc_habari-52309743' lang='swa' type='mono' source_url='https://www.bbc.co.uk/swahili/habari-52309743' term='COVID'>
Virusi vya corona: "Coronadamas", wanawake wanaoosha miili ya waliokufa na covid-19 Iran
Kazi yao ni ya kupigiwa mfano lakini wakati huohuo inatia hofu: wanaosha miili ya waliokufa kwa vorusi vya corona.
Kazi yao ni ya kupigiwa mfano lakini wakati huohuo inatia hofu: wanaosha miili ya waliokufa kwa vorusi vya corona.
Watu waliojitolea kuosha maiti maarufu kama "coronadamas" wanaendesha kazi yao katika mji wa Iran wa Qom ili kutimiza moja ya tamaduni za tangu jadi ya dini ya Kiislamu ya kumuosha maiti kabla ya kuzikwa.
Iran ina idadi kubwa ya vifo vya wagonjwa wa corona Mashariki ya Kati. Ni vigumu sana kupata taarifa za uhakika ya kile kinachotokea lakini wachapishaji wengi wa vitabu wanasema kwamba hifadhi za maiti zimejaa.
Uwepo wa" coronadamas " kulijulikana kupitia video iliyosambaa kwenye mitandao ya kijamii ambapo miili ya waliokufa ilionekana ikiwa imepangwa kwenye sakafu ikisubiri kuoshwa.
Mwanamume aliyerekodi video hiyo alidai kwamba baadhi ya miili imekuwa hapo kwa siku 5 au 6.
Maswali yaliyoibuka kwenye mitandao ya kijamii yalisababisha mamlaka kuanza kudhibiti tukio hilo na kwanza mwanamume huyo alikamatwa lakini serikali ilitafuta mikakati ya kutuliza umma.
Na hilo pia lilisababishwa maswali kuibika zaidi baada ya kusemekana kwamba waathirika wa covid-19 hawakupata mazishi yanayostahili kitu ambacho ni cha msingi katika dini ya Kiislamu.
Ni wakati huo ambapo mamlaka ilianza mazungumzo rasmi kuhusu watu hao waliojitolea kuosha maiti maarufu kama "coronadamas", kama namna moja ya kuhakikishia raia wake wapendwa wao wanaokufa kwa virusi vya corona wanazikwa kwa misingi ya dini ya Kiislamu.
Picha ya waoshaji hao wa maiti kisha ikaonekana katika tovuti za serikali  zikionesha wanawake hao jasiri wanaohakikisha kwamba waliokufa wanazikwa kwa utaratibu wa dini ya Kiislamu tukio linalofahamika kama Ghusl
Chini ya sheria za Kiislamum waliokufa wanastahili kuzikwa muda mfupi baada ya kufa. Lakini hilo kufanyika ni lazima mwili uoshwe kwa kuzingatia dini ya Kiislamu ambapo maiti huoshwa mara tatu kwa kufuata taratibu maalum.
Mara ya kwanza, maji yanatiwa mafuta ya mwerezi (cedar) mara ya pili anaoshwa na mafuta kafuri (camphor) na hatimae mwili huo unaoshwa na maji ya kawaida yanayotiririka.
Kisha mwili unafunikwa nguo nyeupe maarufu kama sanda na mwili huo utakuwa tayari kufanyiwa sala ya mwisho na kwenda kuzikwa.
Lakini mchakato huo ni salama vipi iwapo mtu amekufa kwa ugonjwa wa covid-19?
Janga hilo lilipoanza, kulizuka mkanganyiko kuhusu jinsi maiti inavyostahili kuoshwa kwa ngazi ya kimataifa na hata ndani ya Iran kwenyewe.
Awali, serikali ilishauri kutoosha maiti kwa maji, na kupendekeza uoshaji wa bila kutumia maji ambayo pia inaruhusiwa.
Mapema Machi, kiongozi mkuu wa kidini alitangaza kwamba maiti za waliokufa na covid-19 zioshwe kama inavyotakikana kwa kuzingatia utamaduni ambao umekuwepo, kuoshwa, kuvishwa sanda na kuswaliwa kabla ya kuzikwa.
Hatahivyo, aliongeza kwamba wale wanaofanya kazi hiyo wafuate kanuni na mwongozo wa shirika la afya duniani WHO.
Wakati ambapo haijathibishwa kuwa virusi vya corona vinaweza kusambazwa kupitia maiti, Shirika la Afya Dunia (WHO) linashauri kuchukuwa tahadhari ya juu kwasababu viini vinavyosababisha ugonjwa huo havijulikani.
WHO inapendekeza kuwa wale wanaotaka kushika maiti wavae mavazi kamili ya kujikinga ikiwemo glavu na barakoa.
Kwa mfano Italia, mamlaka za Afya zasema kwamba ingawa maiti haiwezi kusambaza virusi, vinaweza kuwa viko hai kwenye nguo, na hivyobasi, mara moja majeneza hufungwa na familia zikakatazwa kumuona mpendwa wao kwa mara ya mwisho.
Licha ya hatari zisizofahamika, nchini Iran wanaoosha maiti wanaendelea kufanya kazi kwa saa 24. Kuna timu tatu zinazofanyakazi kwa zamu ya saa saba ili kujaribu kuingilia namahitaji ya huduma hiyo.
Wanawake wanaimba nyimbo za kujifariji wakati wanafanya kazi hiyo.
Lakini sio wao peke yao wanaofanya kazi hiyo: katika eneo la Mashhad, wanafunzi pia huosha maiti wakati wa chakula cha mchana.
Kuchelewa kuosha maiti sio tu ni kwasababu ya uwoga wa wanaoishi maiti lakini ni kutokana na idadi kubwa ya vifo nchini humo.
Takwimu zaonesha kwamba hadi kufikia Aprili 14, watu karibia 4 600 walikua wameaga dunia.
Lakini kundi la watafiti wa Iran nchini Marekani linaamini kwamba kuna uwezekano mkubwa idadi kamili ya waliokufa ikawa juu zaidi.
Miongoni mwa watafiti hao ni Hazhir Rahmandad, profesa mshiriki wa Taasisi ya Kiteknolojia ya Massachusetts na Navid Ghaffarzadegan, profesa mshiriki wa chou cha ufundi cha Virginia Tech.
Badala ya kutegemea tu takwimu za serikali wawili hao walitengeneza mfumo ambao unaonesha vile ugonjwa wa virusi vya corona unavyosambaa.
Makadirio yao ni pamoja na takwimu ya raia wasafiri wa Iran waliothibitishwa kuambukizwa wakati wanaingia mataifa mengine pamoja na jamii zingine kuanzia wahudumu wa afya wakati wanakusaya data zao ili kukaribia kupata twakwimu sahihi.
Kulingana na hesabu yao, hadi Machi 20, zaidi ya watu 15,000 wameuawa na idadi ya waliopata maambukizi huenda ikakaribia milioni.
Wakati ambapo huu ni utafiti na huenda ukubwa wa janga lenyewe nchini Iran usiwahi kujulikana, ishara ya idadi ya waliokufa inaweza kuonekana kwa macho pia.
Badala ya kuzika waliokufa mmoja mmoja, miili ya waathirika inawekwa kwenye kandokando ya mitaro.
Daktari kutoka kaskazini mwa eneo la Mazandaran, ambaye hakutaka kutajwa, ameiambia BBC kwamba wataalamu wa usafi wamepelekwa katika maeneo hayo kufuatilia mchakato wa kufunga maiti, kuwazika na kufukia makaburi kwa kutumia udongo ulitiwa dawa ambao mamlaka inasema unasaidia kuua vijidudu na kuzuia kusambaa kwa virusi.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52083011' lang='swa' type='mono' source_url='https://www.bbc.co.uk/swahili/habari-52083011' term='COVID'>
Coronavirus: Wagonjwa 22 zaidi wa virusi vya corona watangazwa Kenya
Watu 22 zaidi wamekutwa na virusi vya ugonjwa wa corona, na hivyobasi kuweka jumla ya watu waliopatikana na ugonjwa huo Kenya kufikia 81.
Watu 22 zaidi wamekutwa na virusi vya ugonjwa wa corona, na hivyobasi kuweka jumla ya watu waliopatikana na ugonjwa huo Kenya kufikia 81.
Akizungumza na vyombo vya habari waziri wa Afya Mutahi Kagwe hatahivyo amesema kwamba kuna habari njema baada ya wagonjwa watatu kuripotiwa kupona.
Mutahi Kagwe amesema kwamba wagonjwa 13 ni wanaume na tisa ni wanawake. Wagonjwa hao wanashirikisha Wakenya 18, raia 2 wa Pakistan na raia 2 wa Cameroon.
''Tumewapima Wakenya 300  kati yao watu 22 wamekutwa na virusi vya coronavirus . Hii ndio idadi kubwa zaidi kuwahi kupata kwa siku'', alisema.
''Hiyo inakwambia umuhimu wa zoezi ambalo tumekuwa tukifanya kwa kuwa hao wangeambukiza watu wengine'', aliongezea  Kagwe.
Waziri Kagwe amesema kwamba wagonjwa wawili waliopona ugonjwa huo  Brenda na Brian , wamesisitiza kwa Wakenya kwamba iwapo watakuwa na dalili za Covid-19  wanapaswa kwenda kuripoti katika kituo cha afya.
Amesema kwamba virusi hivyo vinasambaa kwa haraka  nchini humo. Kuhusu visa vilivyoripotiwa katika saa 24 zilizopita , waziri amesema kwamba Kakamega imeripoti kisa 1, Kiambu visa 2, Kilifi kisa 1, Mombasa visa 7, Muranga kisa 1, Nairobi kisa 1  na Nyamira kisa 1.
Amewaomba Wakenya kufuatia maelezo ya serikali lakini akasema kwamba magari ya kubeba chakula yanaruhusiwa kusafiri  kokote nchini.
''Kile tunachozuia ni mikutano ya watu'' .
Mwanamke wa kwanza kuripotiwa kupata virusi vya Covid-19, amesema amepona kabisa baada ya kupata matibabu kwa siku 23.
Mwanamke huyo kwa jina Brenda, amewaambia wanahabari kwamba alikuwa ametembelea Marekani tangu Desemba mwaka jana lakini anashuku kwamba alipata ugonjwa wa coronavirus ndani ya ndege wakati anarejea Kenya kutoka London mapema mwezi Machi.
"Nilikuwa na kikohozi cha siku tatu baada ya kurejea nchini,''Brenda amesema.
Kisha akaenda kwenye kituo cha kujitenga cha serikali katika mji wa Nairobi kuanza matibabu, na kuongeza kwamba wahudumu wa afya walimhudumia vizuri''.
"[Covid-19] ni ugonjwa ambao unaweza kuthibitiwa na kutibika, "Brenda ametuma ujumbe huo kwa raia wa kenya.
Brian mgonjwa mwengine aliyepata virusi vya Corona baada ya kukutana na Brenda amesema kwamba pia naye anahisi vizuri.
Brian ameongeza kwamba kile alichopitia kimefanya jamaa wake kuamini kuwa ni kweli ugonjwa huo upo na unaweza kutibika.
Wakati huohuo Mkuu wa polisi ameagiza uchunguzi ufanywe dhidi ya kifo cha kijana mwenye umri wa miaka 13 ambaye anasemakana  alipigwa risasi Jumatatu jioni wakati polisi walipokuwa wanaanza kutekeleza amri ya kutotoka nje.
Mvulana huyo alikuwa akicheza kwenye veranda ya nyumba ya wazazi wake katika eneo la kitongoji duni mjini Nairobi, wakati polisi walipofyatua risasi tano kutawanya watu, kulingana na walioshuhudia kisa hicho.
Mvulana huyo alipigwa risasi tumboni na baadaye akaaga dunia akiwa anapata matibabu hospitalini.
Inspekta mkuu wa polisi ameagiza uchunguzi wa silaha zote zilizokuwa zinatumiwa na maafisa wa polisi waliokuwa wakitekeleza marufuku hiyo Jumatatu usiku eneo la mtaa wa Huruma- Mathare.
Mwendesha mashtaka wa serikali amesema anasubiri taarifa hiyo ili aweze kuchukua hatua stahiki.
Tukio hilo limeweka tena kwenye angalizo vile maafisa walivyotekeleza agizo la kutotoka nje lililotangazwa Ijumaa ili kupunguza usambaaji wa virusi vya Corona.
Siku ya jumatatu waziri wa Afya nchini humo Mutahi Kagwe alitangaza wagonjwa wanane zaidi na kusema wameambukizwa virusi vya corona ndani ya nchi na kutoa tahadhari ya ugonjwa huo kuenea ndani kwa kuwa hakuna maambukizi mapya kutoka nje.
Kagwe amewashauri Wakenya wote kushirikiana kuzuwia maambukizi ya corona badala ya kuuachia mzigo huo serikali pekee:'' Tunahitaji kufikiria jinsi ya kushughulikia tatizo hili kama serikali, jamii na kila mkenya'', amesisitiza Bwana Kagwe.
Aliwaomba Wakenya kuwa tayari kwa hali yoyote inayoweza kujitokeza kutokana na virusi hivi na akasisitizia umuhimu wa waajiri kuwaruhusu wafanyakazi wao kuondoka kazini mapema kabla muda wa marufuku ya kutotoka nje inayoanza saa moja jioni haijaanza kutekelezwa.
"Si haki kuwaachilia wafanyanyakazi muda wa kutotoka nje unakaribia, kama haitawezekana basi waajiri wawapatie malazi wafanyakazi wao,'' amesema waziri Kagwe.
Aidha amehimiza kila Mkenya kuzingatia usafi ili kuepuka maaambukizi ya coronavirus.
Waziri huyo amesema kuwa licha ya juhudi zinazofanywa na serikali kuimarisha miundombinu yake ili kuweza kukabiliana na maambukizi, Benki ya dunia imetoa pia msaada wa mashine za kusaidia wagonjwa kupumua (Ventilators) 250 na akasema juhudi zinafanyika kupata vifaa zaidi vya matibabu.
''Kuanzia wiki ijayo tutaanza kutengeneza zana za watu kijilinda binafsi , vitanda vya wagonjwa mahututi 1000  vitaongezwa kwenye hospitali zetu zaidi. Tutaanza kutengeneza barakoa hivi karibuni.Kila siku tunaendelea kujenga uwezo wa vifaa vya kimatibabu'' amesema waziri Kagwe
Wakati huo  wahudumu wa afya wanatazamiwa kuajiriwa katika kila hospitali  kadr watakapohitajika  ambapo Bwana Kagwe amesema serikali inataka kuwaajiri  maafisa wa afya walau 1000 hivi karibuni.
Wiki hii rais wa Kenya Uhuru Kenyatta alitangaza hatua kadhaa ambazo zitasaidia serikali yake kukabili janga la corona ikiwa ni pamoja na amri ya kutotoka nje kuanzia Ijumaa Machi 27 kuanziasa moja usiku hadi saa kumi na mbili asubuhi.
'Orodha kamili ya watu wanaotoa huduma muhimu ambao hawatathiriwa na amri hio itatolewa na wizara ya ya usalamma wa ndani'' alisema rais Kenyatta.
Ushuru wa ziada utapunguzwa kutoka asilimia 16% hadi 14% kuanzia Aprili 2020.
Rais ametangaza hatua ya kupunguza mshahara wake kwa asilimia 80 huku mawaziri wake wakipunguza mshahara wao kwa asilimia 30.
Rais na naibu wa rais  wamekubali kupunguza asilimia 80 ya mishahara yao kwa hiari  huku mawaziri na makatibu wa kudumu wakikubali kupunguziwa asilimia 30 ya mshahara wao kwa asilimia 30.
Uhuru alitoa  wito kwa asasi nyingine za serikali kufuata nyayo kwa kupunguza kwa hiari mishahara yao wakati huu taifa linapokabiliana na janga la coronavirus.
Wafanyakazi wote wa serikali walio na umri wa miaka 50 na zaidi  wataruhusiwa kuchukua likizo au kufanya kazi kutoka nyumbani.
Pia alitangaza kutolewa kwa dola milioni mia moja  kwa ajili ya kuwasaidia watu wasiojiweza, mkiwemo wazee na yatima.
Amesema ameamrisha watu wawanaolipwa mshahara wa dola 240  kwa mwezi wasitozwe ushuru.
Huku wale wanaolipwa shahara zaidi ya mshahara huo wakipunguziwa  ushuru kwa asilimi tano.
Mabadiliko hayo ya kiuchumi yataanza kutekelezwa Aprili tarehe moja baada ya kuidhinishwa na bunge.
Bwana Kenyatta amesema hatua hizo zimechukuliwa kutokana na  mienendo ambayo haizingatii hatua zilizochukuliwa za kukabiliana na coronavirus na akaonya kuwa hatua nyingine zaidi zitachukuliwa kulingana na mienendo yao.
Tangu Siku ya Jumapili hatua za dharura zilizochukuliwa ni pamoja na kufungwa kwa  baa zote  na wenye hoteli  kuruhusiwa tu kuuza chakula cha kwenda kula nyumbani.
Ibada za Kanisa na Swala za pamoja Misikitini zimesitishwa huku mazishi ya kiruhusiwa kuhudhuriwa na familia ya marehemu pekee.
Sherehe za harusi pia zimepigwa marufuku.
Masharti mengine ya kuzuia maambukizi Kenya
Huku hayo yakijiri serikali imetangaza kuwa itamfikisha mahakamani naibu wa gavana wa jimbo la Kilifi pwani ya Kenya kwa kukaidi maagizo ya kujiweka karantini binafsi baada ya kuwasili nchini wiki iliyopita. Kwa sasa anazuiliwa katika kituo cha serikali cha kuwatenga watu walio na ugonjwa wa corona.
</doc>
<doc docid='bbc_habari-52090737' lang='swa' type='mono' source_url='https://www.bbc.co.uk/swahili/habari-52090737' term='COVID'>
Coronavirus: Kwa nini mashine za kusaidia kupumua ni muhimu kwa wagonjwa wa virusi vya corona?
Serikali za nchi kadhaa duniani zimeagiza maelfu ya mashine za kupumulia kusaidia kupunguza msongamano hospitalini kwasababu ya janga la mlipuko wa virusi vya corona.
Serikali za nchi kadhaa duniani zimeagiza maelfu ya mashine za kupumulia kusaidia kupunguza msongamano hospitalini kwasababu ya janga la mlipuko wa virusi vya corona.
Kwa wagonjwa walioathiriwa zaidi na maambukizi haya, vipumuzi ndio suluhisho muafaka vyenye kuongeza uwezekano wa kuokoa maisha.
Kwa kifupi, mashine hii inatekeleza jukumu la kupumua wakati ambapo ugonjwa huu umesababisha mapafu kushindwa kufanya kazi.
Hii inampatia mgonjwa muda wa kukabiliana na virusi hivi na kupata afueni.
Kuna aina mbalimbali ya vipumuzi zinazoweza kutumiwa.
Kulingana na Shirika la Afya Duniani (WHO), asilimia 80 ya watu wenye virusi vya Covid 19  ambao unasabaishwa na virusi vya Corona wanapona bila ya matibabu ya hospitali.
Lakini mmoja kati ya sita anaweza kuugua sana na kuwa na matatizo ya kupumua.
Katika visa kadhaa kama hivi, virusi hivi vinaharibu mapafu.  Mfumo wa kinga ya mwili unabaini kwamba kuna tatizo mahali na kupanua mishipa ya damu ambapo seli zaidi za kinga huingia.
Lakini hili linaweza kusababisha majimaji kuingia kwenye mapafu, na kufanya iwe vigumu zaidi kwa mtu kupumua na hatimaye viwango vya hewa ya oksijeni mwilini kushuka.
Ili kuondoa hili, vipumuzi vinatumiwa kusukuma hewa, na kuongeza kiwango cha oksijeni hadi kwenye mapafu.
Vipumuzi pia vina unyevuunyevu ambao unabadilisha joto ili liweze kwendana na joto la mwili la mgonjwa.
Wagonjwa wanapewa tiba kutuliza misuli ya mfumo wa kupumua na hivyo kupumua kwao kunadhibitiwa na mashine. Watu wenye dalili za wastani wanaweza kutumia mashine hizo kupitia barakoa, na vifaa vingine vya kufunika mdomo na vyuso ambavyo vinaruhusu angahewa au mchanganyiko wa gesi kusukumwa hadi kwenye mapafu.
Pale ambapo mashine inatumika kutoa hewa ya oksijeni na kusukumwa kwenye valvu, mara nyingi inatumika kwa wagonjwa wa Covid 19 pengine kwasababu inapungunza hatari ya usambaji wa virusi kwa kupitia kupumua.
Tiba ya aina hii haihitaji mirija kuingizwa moja kwa moja ndani ya mwili wa mgonjwa mfano kupitia ngozi.
Hatahivyo, vyumba vya wagonjwa mahututi kawaida huwa vinahudumia watu wenye matatizo makubwa ya kupumua ili kuhakikisha kwamba kiwango cha oksijeni mwilini kinaendelea kuwa sawa.
Dr Shondipon Laha, kutoka chama cha kuangalia wagonjwa mahututi, ameiambia BBC kwamba wagonjwa wa Covid 19  hawahitaji mashine ya kusaidia kupumua na pia wanaweza kutibiwa nyumbani.
Lakini ingawa kuna hatari zake iwapo mtu atatumia mashine hiyo, kama vile kutotambua nani atakayepata athari za muda mrefu, amesema, ''wakati mwengine vipumuzi ilikuwa ni njia pekee ya kuhakikisha mgonjwa anapata oksijeni."
Tatizo jingine, Dr Laha ameelezea, ilikuwa ni kuwa na idadi stahiki ya wafanyakazi ambao wanaweza kusimamia mashine zote za kusaidia kupumua zinazotarajiwa kutumika.
"Kupumuzi hiki pia kina madhara yake - kinaweza kusababisha mgonjwa akapata madhara makubwa iwapo hakitasimaiwa vizuri," amesema. "Upande wa kiufundi ni changamoto. Watu wanaufahaumu wa aina mbalimbali ya mashine za kutoa hewa safi katika mazingira mengine lakini huenda wakahitaji usaidizi katika kuzitumia kwenye vyumba vya kuangalia wagonjwa iwapo ni hawana uzoefu".
Lakini Je UK inamashine ngapi za kupumulia - na je ni ngapi ambazo zinaweza kuhitajika?
Mfumo wa afya Uingereza unaripoti kuwa na mashine 8,175 za vipumuzi na kwasasa hivi inahitaji mashine zingine kwa dharura.
Serikali inaamini kwamba hadi mashine 30,000 huenda zikahitajika wakati janga hili litakapofika kilele chake - na imeagiza mashine mpya  10,000 kutoka kwa kampuni ya teknolojia ya Dyson.
Vyanzo vya kampuni ya Dyson vimeiambia BBC kwamba kwasasa wanaunda mashime mpya kabisa ambayo imeshafanyiwa majaribio kwa mwanadamu na kwasasa iko tayari kuanza kutumika".
Pia huenda mashine 5,000 zaidi zikaagizwa.
Kampuni nyengine ya Uingereza ya Gtech, imeunda mashine mpya kabisa ambayo inaweza kutoa huduma hii hata umeme utakapopotea.
Idadi ya kampuni nyingine kadhaa - ikiwemo ile ya muungano wa makampuni ya Airbus, Meggit and GKN pia nayo yameorodheshwa kusambaza mashine za kupumulia kwa kuzingatia muundo uliopo.
Wakati huohuo, timu ya wanasayansi na wahandisi kutoka chuo kikuu cha Oxford na King College London vimezindua mashine zao za gharama ya chini na kusema kwamba zinaweza kuanza kutengenezwa haraka iwezekanavyo.
Na watafiti katika chuo kikuu cha East Anglia wanafikiria kutumia mfumo wa 3D ili kuzalisha vipuri vya mashine ya kusaidia kupumua haraka iwezekanavyo pamoja na barakoa na vifaa vungine muhimu.
</doc>
<doc docid='bbc_habari-51929315' lang='swa' type='mono' source_url='https://www.bbc.co.uk/swahili/habari-51929315' term='COVID'>
Coronavirus: China yakerwa Trump kuita corona 'virusi vya China'
China imeghadhibishwa baada ya  Rais wa Marekani Donald Trump kuelezea virusi vya corona kuwa ni ''virusi vya China''.
China imeghadhibishwa baada ya  Rais wa Marekani Donald Trump kuelezea virusi vya corona kuwa ni ''virusi vya China''.
Msemaji wa wizara ya mambo ya nje wa China ameionya Marekani kuwa ''ifuatilie masuala yayoihusu nchi yao'' kabla ya kuinyanyapaa China.
Wagonjwa wa kwanza wa virusi vya corona waliripotiwa katika mji wa Wuhan nchini China mwishoni mwa mwaka 2019.
Hatahivyo, wiki iliyopita msemaji wa wizara ya mambo ya nje alishutumu jeshi la Marekani kupeleka kirusi katika mji wa Wuhan.
Shutuma zisizo na msingi zilizotolewa na Waziri wa mambo ya nje Mike Pompeo kuitaka China kuacha kusambaza ''taarifa za kupotosha'' kama ilivyojaribu '' kulaumu'' kuhusu mlipuko wa virusi.
Mpaka sasa zaidi ya watu 170,000 wameambukizwa duniani, huku China ikiwa na watu 80,000 waliopata maambukizi
Hatahivyo, siku ya Jumanne, Beijing ilisema ina mgonjwa mmoja tu mpya nchini China.
Donald Trump amesema nini?
Rais wa Marekani aliandika kwenye ukurasa wa twitter kuhusu virusi vya corona- vinavyosababisha ugonjwa wa Covid-19 kuwa ''virusi vya China''.
Shirika la afya duniani (WHO) limeonya kuhusisha virusi na eneo au kundi fulani, kutokana na hatari ya unyanyapaa.
Hatahivyo maafisa wa serikali ya Marekani wameviita virusi hivyo kuwa virusi vya corona. Huku Pompeo akirejea kuita ''virusi vya Wuhan''.
Geng Shuang, msemaji wa wizara ya mambo ya nje ya China, amesema kauli hiyo ni ''unyanyapaa dhidi ya China''.
''Tunaitaka Marekani kusahihisha makosa yao na kuacha kabisa kutoa shutuma zisizo na msingi dhidi ya China,'' aliongeza.
Shirika la habari la Xinhua limenukuu maafisa wa China wakisema kuwa kauli ya Trump ni ya '' kibaguzi'' na kubainisha kuwa ''kutokuwajibika kwa wanasiasa'', kunakoleta athari ya hofu kuhusu virusi vya corona.
Pia Trump amekosolewa ndani ya Marekani, huku Meya wa New York Bill de Blasio akisema kauli yake ''ni ya kichochezi isiyovumilika'' dhidi ya raia wa Marekani wenye asili ya Asia.
</doc>
<doc docid='bbc_habari-52199288' lang='swa' type='mono' source_url='https://www.bbc.co.uk/swahili/habari-52199288' term='COVID'>
Coronavirus na chloroquine: Je kuna ushahidi kwamba dawa hii inatibu?
Kumekuwa na wimbi la uhitaji wa dawa zinazotumika dhidi ya ugonjwa wa malaria kwa ajili ya kupambana na virusi vya corona, wakati serikali mbalimbali duniani zikitafuta tiba ya ugonjwa huu mpya.
Kumekuwa na wimbi la uhitaji wa dawa zinazotumika dhidi ya ugonjwa wa malaria kwa ajili ya kupambana na virusi vya corona, wakati serikali mbalimbali duniani zikitafuta tiba ya ugonjwa huu mpya.
Chloroquine na dawa zenye uhusiano nazo, hydroxychloroquine, zimekuwa zikitazamwa hasa- pamoja na shirika la  afya duniani kusema kuwa hakuna ushahidi kuwa dawa hizo zinafanya kazi.
Hivyo basi ushahidi wa sasa kuhusu ufanisi kama tiba dhidi ya virusi vya corona, na ni nani anazitumia?
Rais Trump mara kadhaa ameeleza umuhimu wa hydroxychloroquine katika taarifa zake Ikulu.
Katika mazungumzo na vyombo vya habari hivi karibuni alizungumzia kuhusu dawa hii akisema: ''utatakiwa kupoteza nini? Meza.''
Katika video iliyoondolewa na Facebook kwa makosa ya kukiuka taratibu za utoaji taarifa, Rais wa Brazil Jair Bolsonaro alidai kuwa ''hydroxychloroquine inafanya kazi kila mahali''.
Vidonge vyenye chloroquine ndani yake kwa muda mrefu vimekuwa vikitumika kutibu malaria na kushusha homa na maumivu, na kuna matumaini kuwa vinaweza pia kuzuia virusi vinavyosababisha Covid-19.
''Chloroquine inaonesha kuwa imeweza kuzuia virusi vya corona kwenye tafiti za maabara. Kuna ushahidi kutoka kwa madaktari ukisema kuwa inaonekana ikisaidia,'' anasema mwandishi wa habari wa masuala ya afya wa BBC.
Kuna ushahidi mdogo kwa sasa kutoka kwenye majaribio ya sasa kuhusu ufanisi katika matumizi ya kutibu wagonjwa wenye covid-19.
Pia kuna hatari ya kuwepo kwa athari zitokanazo na matumizi yake kama vile kuharibika kwa ini na figo.
''Tunahitaji majaribio yenye hadhi ya juu ili kuweza kutathimini ufanisi wake,'' anasema mwandishi wa ripoti kuhusu majaribio ya dawa za kupambana na malaria kwa ajili ya matumizi dhidi ya covid-19. Kome Gbinigie.
Zaidi ya majaribio 20 yamefanyika, ikiwemo Marekani, Uingereza, Uhispania na China.
Uingereza inafanya majaribio ya dawa hizo za kutibu malaria ili kutathimini kama zina uwezo wa kutibu Covid-19 kwa wagonjwa walioathirika.
Nchini Marekani, majaribio kadhaa yanaendelea kwa dawa aina ya Chloroquine na hydroxychloroquine na dawa za azithromycin kwa ajili ya kutibu wagonjwa wa covid-19.
Nchi zipi zimeruhusu matumizi ya dawa hizo?
Mamlaka ya udhibiti wa dawa na chakula nchini Marekani, FDA, chombo kinachotoa leseni kwa dawa katika bara la Amerika, imetoa nafasi ya dawa hizi kutumika kama ''dharura'' katika kutibu virusi kwa wagonjwa wachache walio hospitalini.
Haina maana kuwa FDA inasema kuwa zinafanya kazi moja kwa moja. Lakini ina maana kuwa katika mazingira yasiozuilika, haospitali zinaweza kuomba kutumia dawa hizo kutoka kwa bohari za serikali kwa ajili ya matumizi ya kutibu covid-19. Serikali ya Marekani imesema dozi milioni 30 za hydroxychloroquine zimetolwa na kampuni ya kutengeneza dawa kwa bohari ya taifa.
Nchi nyingine pia zinatumia dawa za kupambana na malaria kwa viwango vinavyotofautiana. Ufaransa imeidhinisha madaktari kutoa dawa hiyo wa wagonjwa wa covid-19 lakini waangalizi wa masuala ya dawa wametahadharisha kuhusu athari zake .
Wizara ya afya ya India imeidhinisha matumizi ya hydroxychloroquine kama dawa ya kutibu kwa ajili ya wafanyakazi wa afya, pia watu waliochangamana na watu walio na maambukizi.
Hata hivyo, idara ya utafiti ya Serikali ya India imeonya kuhusu matumizi yasiyodhibitiwa ya dawa za kuzuia matumizi ya dawa na kusema kuwa ni dawa za ''majaribio'' kwa hali ya dharura pekee.
Nchi kadhaa za mashariki ya kati zimeridhia matumizi au zinafanya majaribio.
Ikiwemo Bahrain (ambayo inadaikuwa ilikuwa ya kwanza kutumia hydroxychloroquine kwa wagonjwa wa corona, Morocco,Algeria na Tunisia.
Wakati uhitaji wa dawa hizi ukiongezeka kama dawa muhimu ya kutibu virusi vya covid-19, nchi nyingi zimeshuhudia uhitaji wa kiasi kikubwa na upungufu.
Chloroquine imekuwa ikipatikana kwa kiasi kikubwa kwenye maduka ya dawa, hasa katika nchi zinazoendelea, kwa ajili ya kutibu malaria.
Ingawa dawa hizi zimekuwa hazina ufanisi dhidi ya malaria, kutokana na ugonjwa kuzidi kuwa sugu.
Jordan imepiga maruku uuzwaji wa hydroxychloroquine kwenye maduka ya dawa ili kuzuia dawa kujazana.
Vivyohivyo wizara ya afya ya Kuwait imeamua kuondoa dawa zote zenye aina hiyo ya dawa kutoka kwenye maduka ya dawa binafsi na kudhibiti upatikanaji wake kwenye hospitali na vituo vya afya.
Kenya imepiga marufuku uuzaji wa chhloroquine , kwa sasa inapatikana kwa ruhusa maalumu ya wataalamu waafya.
India ni mzalishaji mkubwa wa dawa hizi, nayo imeweka marufuku kuzisafirisha nje dawa hizo.
Rais Trump alitoa ombi binafsi kwa waziri mkuu wa India Narendra Modi, ili apate dawa hizo kwa matumizi ya Marekani.
Imeripotiwa kuwa India inalifikiria ombi hilo.
Taarifa kuhusu utafiti wa mwezi Februari nchini China kuhusu matumizi ya chloroquine kupambana na virusi vya corona ilisababisha mjadala mkubwa jijini Lagos, hivyo watu walianza kununua dawa kwa wingi.
Kutokana na kauli ya Trump kuhusu dawa hizo na ufanisi wake katika kupambana na covid-19 maduka ya dawa yaliuza dawa hizo na kuzimaliza kwa haraka sana.
Lakini kituo cha udhibiti wa magonjwa nchini Nigeria kimewaambia watu kuacha kutumia dawa hiyo.'' WHO haijaidhinisha matumizi ya chloroquine kwa ajili ya kudhibiti covid-19.''
Maafisa katika jimbo la Lagos wanasema kumekuwa na watu kadhaa wameathiriwa na matumizi ya kupita kiwango cha kawaida cha chloroquine.
</doc>
<doc docid='bbc_habari-52337083' lang='swa' type='mono' source_url='https://www.bbc.co.uk/swahili/habari-52337083' term='COVID'>
Virusi vya corona: Rwanda yaongeza muda wa kutotoka nje kwa wiki mbili
Serikali ya Rwanda imeogeza kwa karibu wiki mbili amri ya kutotoka nje hadi Aprili 30 kama sehemu ya hatua ya kudhibiti kusambaa kwa maambukizi ya virusi vya corona.
Serikali ya Rwanda imeogeza kwa karibu wiki mbili amri ya kutotoka nje hadi Aprili 30 kama sehemu ya hatua ya kudhibiti kusambaa kwa maambukizi ya virusi vya corona.
Hii ni hatua ya pili kali kutangazwa na serikali wiki mbili baada ya amri ya kwanza ya kutotoka nje kutangazwa ghafla usiku wa Machi 21 na kuanza kutekelezwa asubuhi yake.
Wakati huo Rwanda ilikuwa imeripoti kuwa na wagonjwa 17 pekee wa  orona, lakini idadi hiyo siku ya Ijumaa iliongezeka hadi 138, huku watu 60 wakithibitishwa wakipona.
Hakuna mtu aliyeripotiwa kufariki kutokana na ugonjwa wa Covid-19 nchini Rwanda.
Watu wanaruhusiwa kutoka majumbani mwao wakati wanapoenda kutafuta huduma za kimatibabu,chakula, huduma za kifedha au kutoa huduma hizo.
Wafanyabiashara wadogo wameathiriwa zaidi na hatua hiyo; baadhi yao wamesimulia BBC jinsi maisha yalivyokuwa magumu wiki mbili za kwanza.
Mamlaka nchini Rwanda imesema kuwa itaendelea kutoa msaada wa chakula kwa watu wasiojiweza japo idadi ya watu hao imekuwa kubwa zaidi.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52138126' lang='swa' type='mono' source_url='https://www.bbc.co.uk/swahili/habari-52138126' term='COVID'>
Virusi vya Corona: Wagonjwa 12 zaidi wapatikana na virusi hivyo Kenya na kufanya idadi kufikia 122
Idadi ya wagonjwa wa virusi  vya corona (Covid-19) nchini Kenya imefikia 122 baada ya watu wengine 12 kuthibitishwa kuwa navyo ndani ya saa 24 zilizopita.
Idadi ya wagonjwa wa virusi  vya corona (Covid-19) nchini Kenya imefikia 122 baada ya watu wengine 12 kuthibitishwa kuwa navyo ndani ya saa 24 zilizopita.
Katibu wa kudumu katika wizara ya Afya Mercy Mwangangi amesema kwamba kati ya raia hao waliopatikana na virusi hivyo ni Wakenya 11 na raia mmoja wa Somalia.
Aidha amesema kwamba Kenya imepoteza mgonjwa mwengine kupitia virusi hivyo na kufanya idadi ya waliofariki kufikia watu 4.
Amesema kwamba mgonjwa huyo ni mvulana wa miaka sita ambaye alikuwa akiugua ugonjwa uliokuwa ukiathiri kinga yake.
Tayari maafisa wa afya waliokuwa wakimhudumia mvulana huyo katika hospitali kuu ya Kenyatta jijini Nairobi wamewekwa katika karantini.
Serikali ilianzisha utengenezaji wa barakoa ambazo zitasambazwa katika serikali za kaunti na kwa wenyeviti wa sekta ya bodaboda na matatu
Washonaji pia wataruhusiwa kutengeneza barakoa kutokana na vifaa fulani na wameshauriwa kuuza kwa  bei ya chini.
Kaunti pia zitaajiri maafisa 5000 wa afya katika kipindi cha siku saba zijazo kuanza sasa.
Siku ya Alhamisi waziri wa  Afya Mutahi Kagwe alisema kwamba watu wengine wawili walipoteza maisha yao kutokana na maambukizi ya virusi hivyo.
Waziri huyo pia alipiga marufuku usafiri wa Wakenya kuelekea katika maeneo ya mashambani akionya kwamba huenda wakapeleka maambukizi ya virusi hivyo katika maeneo hayo.
Amesema kwamba serikali imewapima watu 662  katika kipindi cha saa 24  ambapo takriban watu 29 wamepatikana na virusi hivyo.
Kagwe amesema kwamba wagonjwa 28 kati ya wale waliopatikana na virusi hivyo ni raia wa Kenya  huku mmoja akiwa raia wa DR Congo.
''Kati ya wagonjwa  hao 29, 13 ni wanaume huku 16 wakiwa wanawake na tayari 23 kati yao wanahudumia karantini'', alisema Kagwe.
Waziri huyo amesema kwamba visa hivyo vinaathiri Wakenya waliopo kati ya umri wa miaka 16 hadi 64.
Vilevile Mutahi Kagwe alizindua mikakati ya kukabiliana na kuenea kwa virusi hivyo hatari.
Alitangaza kwamba wahudumu wote wa usafiri wa umma watalazimka kuvalia barakoa huku akionbgezea kwamba visa vya maambukizi vitaongezeka katika siku chachge zijazo , akiwataka Wakenya kuwa watulivu na kufuata maelezo  yaliowekwa na wizara ya Afya.
''Tulieni sitaki kuwatishia idadi hii itaongezeka na kuongezeka zaidi'', alisema waziri huyo wa Afya.
Naibu gavana aliyedaiwa kusababisha maambukizi apona na kukamatwa
Waziri huyo vilevile amesema kwamba naibu wa gavana katika kaunti ya Kilifi Gideon Saburi amepona virusi hivyo  .
''Naibu gavana huyo amepona virusi hivyo baada ya kupimwa mara tatu . Na sasa tutawacha sheria ichukue mkondo wake'', alisema Kagwe.
Hatua hiyo inajiri baada ya wizara ya Afya nchini Kenya kutangaza kwamba mgonjwa wa kwanza na watatu waliopatikana na ugonjwa huo wamepona.
Wagonjwa hao Brenda Cherotich na Biian Orinda walizungumzia kuhusu uzoefu wao wakiwa karantini.
Kufikia siku ya Jumatano, serikali ilikuwa imefanikiwa kupima watu 300 katika kipindi cha saa 24  ambapo kati ya visa hivyo 22 walikutwa na ugonjwa huo.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52035370' lang='swa' type='mono' source_url='https://www.bbc.co.uk/swahili/habari-52035370' term='COVID'>
Coronavirus: Mwanaume aliyekiuka amri ya kukaa nyumbani aliwa na mamba Rwanda
Mwanaume mmoja nchini Rwanda ambaye alikiuka amri ya kukaa nyumbani ambayo inaendelea kutekelezwa nchini Rwanda na kuamua kwenda kuvua samaki ameuawa na mamba,  Meya wa wilaya ya Kamonyi  kusini mwa Rwanda ameiambia BBC.
Mwanaume mmoja nchini Rwanda ambaye alikiuka amri ya kukaa nyumbani ambayo inaendelea kutekelezwa nchini Rwanda na kuamua kwenda kuvua samaki ameuawa na mamba,  Meya wa wilaya ya Kamonyi  kusini mwa Rwanda ameiambia BBC.
Alice Kayitesi amesema kuwa tukio hilo lilitokea siku ya Jumatano asubuhi katika mto Nyabarongo.
"Alikua amekiuka sheria ya kukaa nyumban, alikua ni miongoni mwa watu wachache hapa ambao hawaonyeshi ushirikiano katika sheria hii ya kukaa nyumbani ili kuzuwia kusambaa kwa coronavirus  ," Bi Kayitesi amesema.
Serikali ya Rwanda iliweka amri ya kukaa nyumbani siku ya Jumapili  kutokana na kuendelea kuongezeka kwa kasi kwa visa vya Covid-19.
Rwanda imethibitisha kuwa na visa 40, vya maambukizi , idadi hiyo ikiwa ni ya juu zaidi kuriko mataifa mengine ya Afrika Mashariki.
Kufungwa kwa shughuli za kiuchumi katika nchi hiyo kumwewaathiri watu wengi wenye kipato cha chini.
Serikali imesema kuwa itawasaidia wale wanaohangaika wakati wa hatua kali za kudhibiti maambukizi.
Wakati huo huo idadi kubwa ya polisi wamesambazwa katika maeneo mbali mbali ya Rwanda ili kuhakikisha watu wanatekeleza amri ya kukaa nyumbani, kwa ajili ya kudhibiti maambukizi ya virusi vya corona.
Wale ambao wametajwa kuwa ni wafanyakazi muhimu, kama vile madaktari na wauguzi, wafanyakazi wa maduka ya jumla na waandishi wa habari, wanaruhusiwa kutoka nyumbani.
Kila baada ya kilomita 8 (maili tano ) mtu anaweza kupitia vituo vya ukaguzi vya polisi.
Jumatatu, polisi walimpiga risasi na kumuua mwanaume mmoja viungani mwa mji wa Kigali ambaye walisema alikiuka amri ya kukaa nyumbani.
Polisi walisema kuwa alikua anajaribu kupigana na maafisa.
Kumekua na ripoti za wafanyakazi wa kazi za jua kali ambao kwa sasa hawana kipato wanaojaribu kutoroka kutoka mji mkuu Kigali kujiunga na familia zao zilizoko vijijini, wanaotembea mwendo mrefu kutokana na kupigwa marufuku kwa usafiri wa umma.
Unaweza pia kutazama:
</doc>
<doc docid='bbc_habari-52544030' lang='swa' type='mono' source_url='https://www.bbc.co.uk/swahili/habari-52544030' term='COVID'>
Vurusi vya corona: Jinsi kampuni ya ndege ya Mahan Air nchini Iran ilivyokaidi marufuku na kusambaza corona mashariki ya kati.
BBC imefanya uchunguzi kuhusu jinsi ndege moja ya kampuni ya Iran, kwa jina Mahan Air ilivyochangia katika usambazaji wa virusi vya corona katika eneo lote la mashariki ya kati, baada ya kuendelea na operesheni zake licha ya baadhi ya mataifa kupiga marufuku ndege za Iran.

BBC imefanya uchunguzi kuhusu jinsi ndege moja ya kampuni ya Iran, kwa jina Mahan Air ilivyochangia katika usambazaji wa virusi vya corona katika eneo lote la mashariki ya kati, baada ya kuendelea na operesheni zake licha ya baadhi ya mataifa kupiga marufuku ndege za Iran.
BBC News imefanya uchunguzi wa data ya usafiri wa kampuni hiyo na kuzungumza na wafanyakazi wa kampuni hiyo ili kuonyesha jinsi kampuni hiyo ya ndege ilivyoendeleza operesheni za ndege zake   zaidi ya mara 100 kati ya mwisho wa mwezi wa Januari  na mwisho wa mwezi wa Machi kwa kuendesha ndege zake Iran, Iraq na maeneo ya milki za Kiarabu pamoja na Syria bila kujali.
Mataifa yote hayo yalidaiwa kuziruhusu ndege za kampuni hiyo kutua katika vuwanja vyake vya ndege licha ya kupiga marufuku ndege zao kutoka.
Iran iliahirisha safari zake zote za ndege kwenda na kutoka China tarehe 31 Januari, na baadhi ya mataifa nayo pia yalipiga marufuku ndege zinazotoka Iran  mnamo mwezi wa Februari na Machi, baada ya kutangazwa kuwa kitovu cha mlipuko wa virusi vya corona katika eneo la mashariki ya kati.
Hatahivyo kampuni hiyo iliendelea na operesheni zake na kuzua madai kwamba huenda ilikuwa ikiweka maisha ya wafanyakazi wake hatarini.
Wafanyakazi wake walinyamazishwa - wakitishiwa kwamba wangechukualia hatua za kisheria walipolalamika kuhusu kusambaza virusi vya corona kwa wapendwa wao na taifa zima kwa jumla.
Kampuni ya ndege ya Mahan Air haijatoa tamko lolote kwa BBC ilipotakiwa kuelezea kisa hicho.
Mahan Air ni kampuni ya ndege ya kibinafsi.
Kampuni hiyo imesema kwamba inamiliki takriban ndege 55  na husafirisha abiria milioni tano kwa mwaka  hadi mataifa 66 kote duniani.
Ina uhusiano na tawi la jeshi kuu la Iran IRGC. Cha kushangaza ni kwamba kampuni hiyo ilikosolewa awali - Mwaka 2011 ,Marekani iliiwekea vikwazo , ikiituhumu kwa kusafirisha silaha na maafisa wakuu wa jeshi la IRGC.
Kampuni hiyo ya ndege inaunga mkono oparesheni za Iran nchini Syria, Lebanon, Syria na Iraq mataifa yote hayo yakiwa na ushirikiano na jeshi kuu la Iran IRGC.
Kwa kutumia mchanganyiko wa data za ndege na baada ya kuzungumza na vyanzo  mjini Lebanon na Iraq, BBC News Arabic imefanikiwa kuthibitisha kwamba mgonjwa wa kwanza nchini Iran alisafiri kwa kutumia ndege ya Mahan Air .
Mnamo tarehe 19 mwezi February , mwanafunzi wa Iran alisafiri kwa kutumia ndege ya Mahan Air nambari ya usajili W55062 kutoka mji mkuu wa iran Tehran , hadi mji wa Iraq wa Najaf. Aliripotiwa kuwa mgonjwa wa kwanza rasmi wa virusi vya corona nchini Iran tarehe 24 mwezi Februari.
Tarehe 20 February , mwanamke mmoja kutoka Lebanon mwenye umri wa miaka 41 aliyekuwa akirudi kutoka haji akielekea Qom alisafiri kutoka Tehran kwa kutumia ndege ya kampuni ya namba na ya usajili W5112 kuelekea mji mkuu wa Lebanon Beirut.
Aliripotiwa kuwa mgonjwa wa kwanza nchini Lebanon siku iliofuatia. Licha ya visa hivyo kusababisha hasira kutoka mataifa yote hayo , Mahan Air iliendelea na operesheni zake. Serikali ya Iraq ilipiga marufuku ndege zinazoingia na kutoka nchini humo tarehe 20 mwezi Februari.
Hatahivyo BBC inaweza kubaini kwamba safari nyengine 15 za ndege zilifanyika baada ya marufuku hiyo kupitia ruhusa ya serikali ya Iran. Safari hizo za ndege zilikuwa zikibeba mahujaji kutoka Iran na kuwapelekea katika maeneo matakatifu nchini Iraq.
Katika taarifa kwa BBC , serikali ya Iraq ilisema kwamba hizo zilikuwa ndege za kuwarudisha makwao raia wa kigeni walio  nchini humo kwa njia haramu na kwamba zilipata ruhusa kutoka mamlaka ya usafiri wa angani nchini Iraq.
Uchunguzi huo wa BBC unaonyesha kwamba wakati wa kilele cha mlipuko wa virusi vya corona nchini China, ndege za kampuni ya Mahan zilikuwa zikisafiri kati ya Iran hadi katika miji mikuu minne ya China, ikiwemo Beijing, Shaghai, Guangzhou na Shenzhen.
Iran huenda iliiruhusu Mahan Air kukiuka marufuku yake ya usafiri ya kutoka na kuingia kutoka China iliowekwa tarehe 31 Januari.
Kampuni hiyo ya ndege pia ilichapisha picha katika katika mitandao ya China ikionyesha kwamba ndege zake sita kati ya mwisho wa mwezi wa Januari na tarehe 20 mwezi Aprili zilitumika kutoa misaada, na kuonyesha ndege nne zilizotumika kuwaondosha raia wa Iran nchini China  huku safari za mwisho za ndge hizo zikifanyika tarehe 5 mwezi Februari.
Uchunguzi wetu ulibaini zaidi kwamba safari 157 za ndege zilifanyika baada ya siku hiyo licha ya Iran kupiga marufuku ndege zake kutoka na kuingia kutoka China.
Huku kampuni nyengine za ndege zikisitisha usafiri wa ndege zake , data ya usafiri ilionyesha kwamba tarehe 31 mwezi Januari hadi Aprili 20, kamapuni ya ndege ya Mahan Air ilikuwa ndio kampuni ya pekee ya ndege iliokuwa ikiendelea na safari zake kati ya Iran na China.
Kampuni hiyo pia ilikuwa na jukumu muhimu katika kuwasafirisha abiria nje ya Iran hadi mataifa mengine wakati taifa hilo lilipokuwa katika kilele cha maambukizi yake ya corona. Syria ilipiga marufuku rasmi safari za ndege za kwenda na kutoka Iran  tarehe 8 Machi.
Hatahivyo, kampuni ya Mahan Air ilifanya safari nyengine nane za ndege baada ya marufuku hiyo kuwekwa. Kampuni hiyo pia ilifanya safari 37 kuelekea Dubai, safari 19 kuelekea Uturuki na safari nyengine 18 zaidi katika mataifa ikiwemo Malaysia na Thailand.
Kulikuwa na kampuni tofauti za ndege zilizokuwa zikisafiri kuelekea na kutoka Iran wakati huo. lakini kampuni ya ndege ya Mahan Air ndio iliokuwa kampuni iliokuwa ikifanya safari nyingi za ndege kwa kiwango kikubwa.
BBC imepata ushaidi kwamba wafanyakazi walinyamazishwa  kuhusu jukumu lote la kampuni hiyo ya ndege katika usambazaji wa virusi licha ya kwamba lilikuwa suala lililozua wasiwasi.
Kufikia mwisho wa Februari, zaidi ya wafanyakzi 50 wa kampuni ya Mahan Air walikuwa wakionyesha dalili za virusi vya Covid-19  kulingana na vyanzo muhimu katika kampuni hiyo.
Wafanyakzi wake walichapisha katika mitandao ya kijamii kwamba hawapewi mavazi ya kujilinda dhidi ya virusi hivyo. Tarehe 27 mwezi Februari, wafanyakazi wa kampuni hiyo walizungumza kwa mara ya kwanza.
Taarifa moja ilionekana katika gazeti la kila siku la Shargh  kwamba wafanyakazi walipatiwa muda wa kujitenga  baada ya kusafiri kutoka China.
Tarehe 18 Aprili , wafanyakazi 1300 wa Mahan Air walitia saini barua ya wazi wakiishutumu kampuni hiyo ya ndege kwa kupuuzilia mbali ugonjwa huo.
Wakichapisha kupitia chombo cha habari cha Avia, barua hiyo pia ilisema kwamba wito wa wafanyakazi hao wa kutaka vifaa vya kujilinda , vinavyopendekezwa na sekta ya Kimataifa ya usafiri wa angani pia ulipuuzwa .
Na kwamba walikuwa wanalaumiwa kwa kueneza maambukizi ya ugonjwa huo kwa wapendwa wao na taifa zima jumla.
BBC vilevile imepata nakala ya makubaliano yaliopatiwa wafanykazi wa Mahan Air , wakitishiwa kuchukuliwa hatua kali za kisheria ikiwemo zile za jinai  iwapo watalalamika hadharani kuhusu matatizo yao.
Kampuni ya Mahan Air na mataifa mengine ambayo yaliruusu kampuni hiyo kutua katika viwanja vyao vya ndege licha ya kuweka marufuku yamekataa ombi la BBC kuzungumzia suala hilo.
</doc>
<doc docid='bbc_habari-52541148' lang='swa' type='mono' source_url='https://www.bbc.co.uk/swahili/habari-52541148' term='COVID'>
Virusi vya corona: Jinsi majasusi wanavyohangaika kuiba siri za chanjo ya corona
Majasusi ncini Marekani wanaripoti kuona taasisi za kijasusi za nchi nyengine wakijaribu kupitia mtandao kuchunguza tafiti za chanjo ya virusi vya corona nchini humo.
Majasusi ncini Marekani wanaripoti kuona taasisi za kijasusi za nchi nyengine wakijaribu kupitia mtandao kuchunguza tafiti za chanjo ya virusi vya corona nchini humo.
Mkurugenzi wa Kituo cha Ulinzi na Kukabiliana na Ujasusi wa Kimataifa cha Marekani Bill Evanina, ameiambia BBC kuwa serikali ya nchi hiyo tayari imeshatoa onyo kwa vituo vya utafiti wa kitabibu juu ya hatari ya kijasusi iliyopo.
Hata hivyo hakubainisha kama kumetokea wizi wowote wa taarifa kuhusu maendeleo ya tafiti za chanjo.
Vyanzo vetu vya usalama nchini Uingereza pia vimetuambia kuwa vimeona majaribio hayo ya kijasusi yakitokea.
Kwa sasa kuna mbio za kimataifa zinazoendelea katika kutafuta kinga ya ugonjwa wa Covid-19 unaosababishwa na virusi vya corona.
Watafiti, makampuni binafsi na serikali mbali mbali zinashiriki katika kutafuta chanjo. Na juhudi zao zinalindwa na taasisi za kijasusi za mataifa hayo, huku zikiwa zinalengwa na mashirika ya kijasusi ya nchi nyengine.
Kituo kinachoongozwa na Bwana Evanina kinatoa ushauri kwa serikali ya Marekani, makampuni na wasomi juu ya namna ya kujilinda na mashambulizi kutoka katika taasisi za kijasusi za nchi nyengine.
"Tumekuwa tukifanya kazi kwa karibu na watu kutoka serikalini na makampuni ili kuhakikisha tafiti zote na taarifa zake zinalindwa vilivyo," amesema.
"Tunatarajia kuwa taasisi za kijasusi za kigeni, pamoja na Chama Cha Kikomunisti cha Uchina, watajaribu kupata kile tukifanyacho hapa."
Serikali ya Marekani inajaribu kusaidia shughuli za utafiti kwa kuandaa operesheni maalumu.
Nchi yoyote ambayo itakuwa ya kwanza kupata chanjo salama na inayofanya kazi kwa ufanisi itawawezesha wananchi wake awali kufaidika na kuwa salama.
"Tumekuwa tukiwasiliana na kila taasisi ya utafiti wa matibabu ili wachukue hatua zaidi za kujilinda," ameeleza Bw Evanina.
"Katika dunia ya leo hakuna kitu cha muhimu kuiba kama taarifa za kitafiti ambazo zitakusaidia kupata kinga dhidi ya virusi vya corona."
Katikati ya Mwezi Aprili, kachero mmoja mwandamizi wa FBI alisema kuwa kumekuwa na mashambulio ya kimtandao kwa baadhi ya taasisi ambazo zinashiriki katika tafiti zinazohusiana na corona.
Naibu mkurugenzi msaidizi w FBI Tonya Ugoretz alieleza kuwa taarifa za kitafiti za kimatibabu kwa kipindi kirefu zimekuwa "kipaumbele cha ujasusi wa kimtandao" na taasisi zinazofanya utafiti wa virusi zimekuwa zikilengwa.
Siku chache baadae, mwanasheria mkuu msaidizi wa usalama wa nchi, John Demers, alisema itakuwa ni "upuuzi wa hali ya juu" kufikiri kuwa Uchina hawatakuwa na haja na taarifa hizi.
Taasisi ya Canada ya Usalama wa Mitandaoni ilitoa onyo mwezi Machi kuwa "kuna hatari ya majasusi mtandaoni ambao wanaweza kujaribu kuiba taarifa za kitafiti kutoka kwenye taasisi zinazofanya utafiti na maendeleo ya Covid-19."
Majasusi wa Marekani na nchi nyengine za Magharibi pia wanaweza kuwa na shauku ya kutaka kujua nini kinaendelea nchini Uchina pamoja na kutorandana kwa taarifa hususani za idadi ya vifo vilivyotokana na Covid-19 pamoja na tafiti za chanjo na matibabu.
Pia kumekuwa na hofu ya mashambulio ya kimtandao dhidi ya  taasisi za afya, hali amabayo inaweza kudumaza uwezo wao wa kupambana na milipuko ya magonjwa.
Hospitali mbili ziliripoti mashambulizi ya mtandao Jamuhuri ya Czech mwezi Aprili.
Mashambulizi hayo yakasabisha Waziri wa Mambo ya Nje wa Marekani Mike Pompeo kutoa wito ambao si wa kawaida.
"Tunawataka wale ambao wamehusika kuacha mashambulizi ya kimtandao ya kutibua mfumo wa utoaji huduma za afya nchini Czech ama katika nchi nyengine yeyote ile," alieleza Pompeo katika taarifa yake.
</doc>
<doc docid='bbc_habari-52022988' lang='swa' type='mono' source_url='https://www.bbc.co.uk/swahili/habari-52022988' term='COVID'>
Coronavirus: Tofauti kati ya virusi vya corona, homa ya kawaida na mzio
Kuwasili kwa virusi vya corona kumezua mkanganyiko kuhusu tofauti ya dalili za ugonjwa huo na zile za homa ya kawaida.
Kuwasili kwa virusi vya corona kumezua mkanganyiko kuhusu tofauti ya dalili za ugonjwa huo na zile za homa ya kawaida.
Katika programu ya Google, maneno kama vile 'kupiga chafya' yameongeza dalili za virusi vya corona katika kipindi cha mwezi mmoja uliopita, suala ambalo linaleta shaka kutofautisha kati ya dalili za virusi hivyo vipya na dalili nyingine za magonjwa ya mapafu kama vile homa ya kawaida.
''Watu wanapaswa kujua kwamba virusi vya corona au Covid 19  ni mojawapo ya homa, hivyobasi vina dalili nyingi zinazofanana na homa ya kawaida'', alisema Paulo Ramos mtaalam wa magonjwa ya kuambukizwa  katika taasisi ya Fiocruz  Recife, nchini Brazil.
"Lazima uwe makini iwapo unahisi tatizo la kupumua. Hatua hiyo ina maana kwamba ugonjwa huo unatatiza, ni muhimu kutafuta msaada wa kimatibabu kwa haraka," anafafanua zaidi mtaalam huyo.
''Ukiwa na shaka, shauriana na fuata mwongozo uliotolewa na nchi yako''.
Ugonjwa unoasababisha SARS-Cov-2 virus, kwa jina covid-19, ni ugonjwa wa mapafu ambao huanza kupitia dalili kama vile joto mwilini  na kikohozi kikavu  na baada ya wiki moja kinaweza kusababisha tatizo la kushindwa kupumua.
Kulingana na uchanganuzi uliofanywa na shirika la afya duniani WHO, utafiti uliofanyiwa wagonjwa 56,000, asilimia 80 ya wale walioambukizwa  hupata dalili zisizo kali kama vile kukohoa, joto mwilini na mara nyingine  homa ya mapafu, asilimia 14  hupatwa na dalili kali , kama vile tatizo la kupumua huku asilimia sita wakikumbwa na tatizo la mapafu kushindwa kufanya kazi na viungo vingine mwilini na hata kusababisha kifo.
Miongoni mwa dalili nyingi zinazoripotiwa na wagonjwa , asilimia 88 wamedai kuwa na joto mwilini, asilimia 68 wameripoti kikohozi kikavu  huku asilimia 38 wakiripoti uchovu.
Tatizo la kupumua liliwapata asilimia 19 ya wagonjwa  huku wagonjwa wengine asilimia 13 wakiripoti visa vya kuumwa na kichwa.
Asilimia  4 ya wagonjwa walioambukizwa virusi hivyo waliripoti kuharisha.
Hatahivyo virusi vingine vingi vinaweza kusababisha kikohozi , joto mwilini, kuwashwa na koo , kuumwa na kichwa na kuhisi uchovu mwilini.
"Kuna takriban virusi 200 tofauti vinavyoweza kusababisha dalili  za homa , hivyo ni pamoja na virusi vya homa ya kawaida , hatua inayomaanisha kwamba mara kwa mara unaweza kuwa na homa ya kawaida lakini kuhisi  dalili kidogo ambazo unaweza kudhania kuwa homa ya kawaida badala ya ile ya virusi vya corona'', alisema mtaalam wa magonjwa ya Jonathan Ball akizungumza na BBC.
Wataalam wanasema kwamba dalili hizo zinafaa kuchunguzwa na iwapo hazitakuwa na nguvu zinaweza kutibiwa nyumbani.
Uangalifu maalum unapaswa kupewa wazee na watu wenye kinga ya chini  na unatakiwa kuwasiliana na mtaalamu wa matibabu iwapo kuna shaka yoyote.
''Homa ya kawaida ndio inayotufanya kuhisi maumivu ya misuli. Na hiyo hukaa katika mwili wa bindamu kati ya siku tatu hadi tano. Hii ni ishara kwamba ni homa ya kawaida'', alisema rais wa taasisi ya magonjwa ya maambukizi nchini Brazil.
Kuhusu homa ya kawaida , dalili zake  huwa hafifu  na mgonjwa hupata tatizo la kupumua, kamasi katikia pua , kikohozi , kuwashwa na koo  lakini sio dalili zote hujitokeza wakati mmoja.
''Iwapo mtu anakohoa na kuwa na dalli nyengine , wasisahau kuvaa barakoa wakati wanapokaribiana na watu wengine mbali na kwamba wanatakiwa kusafisha maeneo waliokaribiana nayo.
Huenda hawana virusi vya Covid 19 , lakini wakati mwingine kama huu ni muhimu kuwa makini'', kwa mujibu wa mtaalamu huyo.
Mzio unaweza kumfanya mwathirika kutokwa na kamasi puani sawa na homa ya kawaiada na virusi vya covid 19.
Lakini kwa jumla dalili hizo husababishwa na kupiga chafya na wakati mwingi hasababisha kikohozi ama hata joto mwilini, kulingana na Paulo Sergio Ramos.
Kitu muhimu ni kwamba watu , hata wanapoathirika kutokana na mzio, mafua ama homa ya kawaida . Ni vyema kukaa umbali wa mita moja wakati wanapokohoa ama kupiga chafya.
Ni muhimu pia kufanya hivyo katika mkono wao au katika kitambaa ambacho baadaye wanakitupa.
Wakati wanapokohoa ama kupiga chafya wanapaswa kuosha mikono yao ili kuzuia kusambaa kwa virusi hivyo.
Kufuata maagizo hayo ni muhimu kwa sababu  kulingana na utafiti mkubwa uliofanywa na kituo  cha kudhibiti magonjwa na kinga nchini China, kufikia sasa , asilimia 80 ya wagonjwa wana dalili hafifu.
Hatahivyo kuna ushahidi wa kisayansi  kwamba hata mtu ambaye hana dalili anaweza kusambaza virusi hivyo.
</doc>
<doc docid='bbc_habari-52444805' lang='swa' type='mono' source_url='https://www.bbc.co.uk/swahili/habari-52444805' term='COVID'>
Virusi vya corona: Kupingwa kwa amri ya kukaa ndani inayoendelea nchini Marekani
Katika nyakati hizi, kuona mkutano wa hadhara wa mamia ya watu wengi bila bila barakoa ni jambo linalotisha.
Katika nyakati hizi, kuona mkutano wa hadhara wa mamia ya watu wengi bila bila barakoa ni jambo linalotisha.
Lakini hiyo ndio ilifanyika katika maandamano dhidi ya hatua za kusitisha shughuli mbalimbali  katika jimbo la Washington.
"Tunaamini kuwa gavana wa jimbo hilo amekwenda zaidi ya mamlaka yake ya kikatiba katika kufunga biashara na kuagiza watu kukaa nyumbani," mratibu Tyler Miller ameeleza.
Katikati mwezi  ya Machi, Gavana wa Washington Jay Inslee alitangaza hali ya dharura kama ilivyofanyika katika maeneo mengi ulimwenguni; kufunga migahawa vilabu vya pombe  na kupiga marufuku mikusanyiko mikubwa.
Lakini waandamanaji wanasema katiba ilikiuka.
"Katiba ya serikali ya jimbo  inasema kwamba haki ya watu ya kukusanyika kwa amani haitabadilishwa kamwe. Tunaamini kwamba matamshi ya (dharura ya virusi vya corona) ambayo gavana aliamuru, ilikiuka hayo," Bwana Miller anasema.
Bwana Miller alisema hakuwa akipinga maagizo kutoka kwa mashirika ya afya ya Umma na anaheshimu hilo
"Hata nilijiweka karantini siku 14 , tangu awali, wakati nilipokuwa na ugonjwa ambao ulionyesha dalili kadhaa," anasema.
"Ukweli mimi ninaandamana haimaanishi nadhani ni wazo nzuri kuwa na mikusanyiko, ninaamini tu kwamba serikali haina mamlaka ya kuwazuia."
Katika wakati wote wa shida, Bwana Miller ameweza kuendelea na kazi yake kama fundi wa uhandisi katika Jeshi la wana maji nchini Marekani.
Vizuizi hutofautiana kutoka jimbo hadi jimbo, na takriban majimbo 20 yamekuwa na maandamano dhidi ya hatua hizo. Maonesho haya yanatofautiana katika ukubwa kutoka kwa watu kadhaa hadi , maelfu.
Bado viwango vya vifo nchini Marekani kutokana na Covid-19 havijashuka na bado kelele za kuondoa vikwazo haziko tu kutoka kwa wananchi wa kawaida, lakini kutoka kwa wanasiasa pia.
"Kulikuwa na hatua za serikali za haraka kuhusu suala la lazima la kufunga shughuli mbalimbali,'' anasema.
maelfu ya watu wamekufa kote nchini Marekani  na kwamba idadi ingeweza kubwa zaidi kama kusingekuwa na marufuku zaidi.
"Hilo ni jambo ambalo utaweza kusema bila kujali; kwamba kunaweza kuwa na vifo zaidi," anasema Bw Becker, ambaye pia ni daktari aliyehitimu.
"Unachukua hoja ya 'ikiwa itaokoa  maisha ya mtu mmoja', na ningesema kwamba ikiwa ningeendesha gari kwa kasi ya 20mph badala ya 50mph, inawezekana kwamba siwezi  kumuua mtu, na unaweza kuangalia nyanja zote za maisha yetu. Lakini njia yetu yote ya maisha katika nchi hii itaanguka na hatuwezi kuishi maisha kama hayo. "
Katika jimbo la jirani Dakota Kusini, mmoja wa wale waliokufa na ugonjwa huo alikuwa Bob Glanzer, mwakilishi wa serikali.
"Alikuwa mtu anayejali sana, mwenye kujitoa, kusikiliza, na hakika imani ilikuwa sehemu kubwa ya maisha yake. Atakumbukwa sana katika bunge," anasema mwenzake wa chama hicho Jean Hunhoff.
"Kwa kweli kwa Donald Trump sio siri kuhusu anachofikiria, yeye husema tu. Nadhani kuna ushahidi mwingi kwamba ana wasiwasi kuwa ugonjwa huu mbaya na namna unavyoshughulikiwa katika hatua za mwanzo, pamoja na athari za kiuchumi, kuzama kwa  urais wake, "anasema.
"Hauwezi kutarajia yeye, chama chake na wale wanaomuunga mkono kukaa na kuchukulia juujuu suala hili , kwa hivyo mpango B au C ni nini? Ni kutoka kwa kumlaumu Obama, Wachina, WHO, hadi sasa kuwalaumu wale ambao wanaweka marufuku mbalimbali "
Hakika, kwa wiki za hivi karibuni, Donald Trump amewaunga mkono waziwazi waandamanaji.
Lakini ujumbe mchanganyiko kutoka Ikulu ya Marekani imekuwa sehemu ya shida hii. Baada ya kuashiria kwamba alitaka majimbo mengine yanayoongozwa na Democratic  kidemokrasia "yapewe uhuru" na kufunguliwa, rais kisha akasema alikuwa "hana furaha" wakati gavana wa Republican wa Georgia alifanya uamuzi wa kuufungua tena uchumi.
Pamoja na mami  kufa kwa virusi kila siku, watawala wa serikali za majimbo wapo katika nafasi ngumu ya kujaribu kufanya maamuzi sahihi ya kuwaweka salama watu.
</doc>
<doc docid='bbc_52344085' lang='swa' type='mono' source_url='https://www.bbc.co.uk/swahili/52344085' term='COVID'>
Virusi vya corona: Wagonjwa 23 wa corona wathibitishwa Zanzibar, wawili wafariki
Wizara ya Afya Zanzibar imethibitisha kuwa na ongezeko la wagonjwa wapya 23 wa virusi vya corona na kufikia wagonjwa 58 waliothibitika kuambukizwa visiwani humo.
Wizara ya Afya Zanzibar imethibitisha kuwa na ongezeko la wagonjwa wapya 23 wa virusi vya corona na kufikia wagonjwa 58 waliothibitika kuambukizwa visiwani humo.
Kati ya wagonjwa wapy, wagonjwa 21 wanaishi kisiwani Unguja na wawili kisiwa cha Pemba.
Wagonjwa 21 ni raia wa Tanzania wengine wawili ni raia wa kigeni,  (Ufaransa na Cuba) wote wanaishi visiwani humo.
Wagonjwa wawili kati ya wagonjwa wapya walifariki nyumbani kabla ya kuchukuliwa vipimo, na kufanya jumla ya wagonjwa waliofariki kwa maambukizi ya corona kufikia watatu.
Kufikia Ijumaa idadi ya wagonjwa wa Tanzania ilikuwa 147, na idadi hii mpya a Zanzibar inafikisha wagonjwa 170 katika Jamuhuri ya Muungano wa Tanzania.
Mtanzania asakwa Uganda
Wizara ya afya nchini Uganda jana ilithibitisha kuwa ipo katika harakati za kumtafuta raia wa Tanzania aliyepatikana na virusi vya corona kwa lengo la kumrudisha nyumbani.
Mtu huyo wa miaka 34, ambaye ni dereva wa lori kutoka Dar es Salaam, Tanzania aliwasili katika kituo cha mpakani cha Mutukula Aprili 16, 2020.
Kwa mujibu wa taarifa iliyotolewa na Wizara ya Afya mtu huyo hakuonesha dalili zozote za Covid-19.
Hatua ya Uganda kuwarudisha makwao raia wa kigeni waliopatikana na ugonjwa wa corona imezua gumzo kali katika mitandao ya kijamii ndani na nje ya nchi hiyo.
Siku ya Alhamisi waziri wa Afya Ruth Jane Aceng alisema kuwa mataifa wanachama wa Muungano wa Afrika Mashariki yalikubaliana kila raia wa nchi hizo ambaye atakayepatika na virusi vya ugonjwa wa corona atarejeshwa nyumbani kwa matibabu.
Alisema kuwa Uganda kila siku huwapokea hadi madereva 3,000 wa malori kutoka mataifa ya kanda ya Afrika Mashariki na kwamba nchi hiyo haita weza kuwapa huduma za matibabu.
</doc>
<doc docid='bbc_habari-52297423' lang='swa' type='mono' source_url='https://www.bbc.co.uk/swahili/habari-52297423' term='COVID'>
Virusi vya corona: Mgonjwa wa Covid-19 hupona vipi baada ya kuwa ICU ?
Watu wengi zaidi kuliko kawaida wako katika matibabu ya uangalizi mkubwa kwenye hospitali mbalimbali duniani kwa sababu ya Covid-19.
Watu wengi zaidi kuliko kawaida wako katika matibabu ya uangalizi mkubwa kwenye hospitali mbalimbali duniani kwa sababu ya Covid-19.
Katika vyumba vya wagonjwa mahututi, ICU, kazi ya kuokoa uhai inaendekea kwa msaada wa mashine zinazowasaidia wagonjwa kupumua na kuwezesha viungo vyao muhimu kufanya kazi za msingi, pia kusukuma dawa kwenda kwenye mwili.
Wakati sasa kukiwa bado hakuna tiba iliyothibitishwa ya virusi vya corona, suala muhimu kwa wagonjwa walio katika hali mahututi ni kupata hewa safi ya kutosha (oksijeni) kwenye mapafu yao wakati mfumo wao wa kinga ukipambana na virusi.
Lakini kwa kawaida huu ni mwanzo tu wa kuelekea kupona, kwa mujibu wa wataalamu.
Safari ya mgonjwa ambaye amefanikiwa kuonesha matokeo chanya kwa tiba ya chumba mahututi na ikawezekana kutoka hospitali ni safari ngumu wakati mwingine huchukua miaka kadhaa kisaikolojia ni suala linaloathiri.
Kujifunza kupumua
Baada ya kukaa kwa muda mrefu ICU, ni kawaida kwa wagonjwa kupata tiba ya mazoezi ya viungo ili waweze kujifunza jinsi ya kutembea au hata kupumua tena.
Wanaweza kuwa wamepata tatizo la kisaikolojia na matatizo ya msongo wa mawazo.
Na kadiri muda wanaoutumia kuwa kwenye matibabu unavyokuwa mrefu, ndivyo inavyochukua muda zaidi kwa wagonjwa kuanza kujisikia vizuri tena.
''Ikiwa utakuwa kwenye chumba cha wagonjwa mahututi, ni mchakato wa kubadili maisha. Hubeba gharama kubwa hata kama utapata nafuu,'' anasema dokta David Hepburn, mshauri wa masuala ya tiba kwa wagonjwa mahututi katika hospitali ya Royal Gwent nchini Uingereza.
''Wakati wagonjwe wetu wanapoamka, huwa dhaifu hawawezi kukaa wima bila kusaidiwa. Wengi hawawezi kunyanyua mikono kwa sababu mwili ni dhaifu.''
Kama tiba itawataka kuwekewa mipira na kulishwa kwa mipira, wanaweza kupata matatizo ya kuzungumza na kumeza.
''Hupata nafuu baada ya kipindi fulani, lakini inaweza kuchukua mwaka mmoja kama watahitaji tiba ya mazoezi ya viungo, kuzungmza, lugha na saikolojia''.
Muda uliotumika ICU unaweza tu kuwa sehemu ndogo tu ya tiba ya matatizo yote ya kiafya ambayo yatapaswa kutazamwa baada ya kutoka kwenye uangalizi maalumu, wanasema wataalamu.
Matatizo ya kisaikolojia huathiri robo ya wagonjwa wanaokuwa ICU
Mwandishi nchini Uingereza David Aaronovitch amezungumza na BBC kuhusu aliyoyapitia alipokuwa akipatiwa matibabu ya kifua mwaka 2011.
''Nilikuwa na hasira, nilikuwa ninafikiri vitu ambavyo havip- nilikuwa kama mtu ninayesikia mazungumzo ya watu ambayo kiuhalisia si kweli kuwa nilikuwa nikisikia watu  wakizungumza''. alisema
''Nilihisi kama vitu vinanitokea lakini haikua hivyo. Niliamini kuwa tiba ilinifanya niwe kama majitu. Ambayo nikaanza kufikiria kuwa yameamua kunitafuta.''
Aaronovitch anasema, kwa siku tatu mpaka nne zilikuwa za kutisha sana maishani mwangu.''
Alibaini kuwa idadi kubwa ya watu hupitia hayohayo wanapokuwa wamepitia tiba kwenye vyumba vya uangalizi wa karibu.
Watafiti wana maelezo mengi kuhusu hali hii, ikiwemo ugonjwa wenyewe, upungufu wa hewa ya oksijeni kwenye ubongo na dawa zinazotumika kwa ajili ya kumpoza mgonjwa.
Lakini Aaronovitch anasema hali hii ya kiakili haizungumziwi sana, kwa sababu wagonjwa huogopa kuonekana kuwa watu waliorukwa na akili.
Pamoja na kuwepo kwa wauguzi waliofuzu vyema na wenye uzoefu, ICU ni maeneo yanayoogopesha.
''Kama utafikiria kuhusu vitu vinavyotesa, utavipitia vingi kwenye vyumba vya ICU ,'' anasema Hugh Montgomery, profesa wa tiba za wagonjwa mahututi Chuo cha tiba jijini London.
Akizungumza na gazeti la the Guardian, ameeleza wagonjwa wanayoyapitia kama vile mara zote kusikia kengele kamaza tahadhari mara kwa mara, usingizi wao kukatishwa na utaratibu wa kumeza dawa hata nyakati za usiku.
Wakati mwingine huhisi kuchanganyikiwa, kuwa na uoga na kutishwa.
Si jambo la kushangaza,kurejea nyumbani baada ya kukaa kwenye ICU, wagonjwa hata familia wanaweza kuwa na tatizo la kisaikolojia.
wanaweza kupata tabu nyakati za kulala, au wakakosa usingizi kabisa.
Kwa wagonjwa wa Covid 19, kuwekwa kwenye mashine za kusaidia kupumua inamaanisha kuwa watahitaji muda mrefu zaidi kwa hali zao kutengamaa.
Mshine hizi husaidi watu kusafirisha hewa ya oksijeni kwenye mapafu na kuondoa hewa ya ukaa- wakati mfumo huo hauwezi kufanya kazi bila usaidizi.
Ili kuwezesha hilo,mgonjwa atawekewa mpira kupitia mdomoni au puani, wakati wengine wanahitaji upasuaji kabisa ili kuweka mrija moja kwa moja kwenye mapafu, hali ambayo humchukua mgonjwa muda mrefu zaidi kurejea kuwa na afya njema.
Utafiti kwa nchi ya Uingereza, Wales na Ireland Kaskazini, wagonjwa hutumia siku nne mpaka tano ICU kwa mujibu wa ripoti ya tarehe 4 mwezi Aprili.
Kati ya wagonjwa 2,249 ambao data zao zilipatikana, asilimia 15 pekee waliokuwa kwenye ICU waliruhusiwa kutoka.
</doc>
<doc docid='bbc_habari-52113981' lang='swa' type='mono' source_url='https://www.bbc.co.uk/swahili/habari-52113981' term='COVID'>
Coronavirus: Uganda yathibitisha kuwa na wagonjwa 44 wa Covid 19
Rais wa Uganda Yoweri Museveni ametangaza maambukizi mapya ya watu  11 ya ugonjwa wa Covid-19 nchini humo, wakiwemo baadhi ya wanakwaya wa kwaya maarufu nchini humo 'Watoto Children's Choir.
Rais wa Uganda Yoweri Museveni ametangaza maambukizi mapya ya watu  11 ya ugonjwa wa Covid-19 nchini humo, wakiwemo baadhi ya wanakwaya wa kwaya maarufu nchini humo 'Watoto Children's Choir.
Kupitia matangazo ya televisheni, alisema kuwa wagonjwa wote wapya  walikuwa karantini baada ya kurejea kutoa ughaibuni , ingawa hakueleza afya zao zikoje kwa sasa na walikuwa wametoka taifa gani.
Mara nyingi kwaya hiyo huwa inatumbuiza katika nchi za ughaibuni kama Marekani, Canada na Uingereza.
Mpaka sasa Uganda imethibitisha kuwa na  wagonjwa wa Corona 44.
Katika hatua za kukabiliana na maambukizi ya corona, tayari rais wa Uganda Yoweri Museveni ametagaza masharti zaidi ya kukabiliana na kuenea kwa virusi vya corona wiki mbili baada ya kupiga marufuku usafiri wa Umma.
Katika hotuba yake kwa taifa iliyopeperushwa moja kwa moja kwenye televisheni usiku wa Jumatatu Bw. Museveni amepiga marufuku usafiri wa kutumia magari binafsi na boda boda kuanzia saa nne usiku.
Mtu yeyote anayehitaji huduma za dharura za kiafya kama vile kujifungua au kufanyiwa upasuaji anatakiwa kupata idhini kutoka kwa maafisa wa  serikali katika ngazi ya Wilaya kabla ya kutoka nyumbani
Wauzaji bidhaa za chakula sokoni watahitajika kuondoka maeneo yao ya biashara hadi pale serikali  itakapokamilisha kushughulikia  maeneo mapya ya wao kuuzia bidhaa zao .
Rais Museveni pia ameahidi msaada wa chakula kwa watu ambao hawafanyi kazi kutokana na vikwazo vya kukabiliana na covid-19 na hawana uwezo wa kujipatia bidhaa hiyo muhimu.
Bw. Museveni pia ametoa agizo kwa polisi kuwakamata wanasiasa watakaotoa misaada ya chakula kwa jamii na kushtakiwa kwa ''jaribio la mauaji ''
Uganda kufikia sasa imethibitisha kuwa na wagonjwa 33 wa corona na maafisa wanatarajia idadi hiyo kuongezeka.
Magari binafsi yatazuiwa kuingia barabarani baada ya maelekezo ya awali kutaka magari kubeba abiria watatu pekee kukiukwa, na baadhi ya watu kutumia magari binafsi kuwasafirisha wengine na kuongeza hatari ya kusambaa kwa virusi hivyo. Limeandika gazeti la New vision la Uganda.
''Isipokuwa kwa ndege za mizigo, malori, magari aina ya pickups na treni, kuanzia siku ya Jumanne tarehe 31 mwezi Machi saa moja, amri ya kutotoka nje itatekelezwa katika nchi yote ya Uganda'' Meseveni aliesema.
Alisema kuwa siku 14 zitatumika kubaini na kuwafuatilia na kuwatenga wale wote waliokaribiana na watu waliothibitishwa kuwa na maambukizi ya virusi vya corona.
Uganda kwa sasa imethibitisha kuwa na watu 13 walioambukizwa virusi vya corona, hakuna vifo na hakuna aliyepona mpaka sasa.
Kati ya nchi 54 barani Afrika, nchini ya nchi 10 hazijathibitisha kuwa na maambukizi.
Kikosi kazi cha taifa kinachoshughulikia janga la corona kitatoa taratibu siku ya Jumanne baada ya maelekezo ya rais, alieleza mmoja wa wanakikosi hao.
Museveni ameamuru pia kufungwa kwa maduka makubwa, njia tao, maduka ya vifaa, biashara zisizo za chakula, saluni, nyumba za kulala wageni na karakana za magari kwa siku 14, maeneo amayo amesema hukusanya watu wengi, limeeleza gazeti la Daily Monitor la Uganda.
Amri hiyo haihusu hospitali, maeneo yanayotoa huduma za kitabibu na mashirika yanayojihusisha na masuala ya afya.
Rais amesema kuwa wakati serikali awali ikiweka marufuku ya watu kukusanyika, bado kumekuwa na mianya ya kusambaa kwa virusi.
Ingawa, alieleza kuwa kati ya watu 33 waliothibitishwa kuwa na maambukizi, watatu pekee walikuwa wasafiri waliopata maambukizi wakiwa safarini nje ya Uganda.
Wasafiri wengi hawakuheshimu hatua za kukaa karantini huku wengine walitoroka, na hakuna anayefahamu ni watu wangapi huenda wameambukizwa, na hii ndio sababu hasa ya kuweka hatua hizi mpya.
Museveni amesema maeneo muhimu kama ofisi za makampuni ya simu, benki, makampuni binafsi ya ulinzi yataendelea kuwa wazi.
</doc>
<doc docid='bbc_habari-52151542' lang='swa' type='mono' source_url='https://www.bbc.co.uk/swahili/habari-52151542' term='COVID'>
Hakuna dawa, je wagonjwa wa virusi vya corona wanatibiwa vipi?
Watu waliothibitishwa kuwa na virusi vya ugonjwa wa corona wanatibiwa hospitalini - lakini je ni tiba gani wanayopata na imefanikiwa kwa kiwango gani?
Watu waliothibitishwa kuwa na virusi vya ugonjwa wa corona wanatibiwa hospitalini - lakini je ni tiba gani wanayopata na imefanikiwa kwa kiwango gani?
Je ni virusi gani hivi?
Virusi hivyo kwa jina Covid-19 vimeripotiwa kuwauawa watu 53,160 kote duniani huku wengine 1.016,401 wakiambukizwa.
Virusi hivi ni vinatoka katika familia ya coronavirus - maambukizi ya kawaida yanayosababisha Flu na dalili za homa ya kawaida , joto mwilini, kikohozi na matatizo ya kupumua.
Watu wengi wanaoambukizwa virusi hivi hupata dalili hafifu na wengi wanatarajiwa kupona kabisa.
Lakini kama Sars  na Influenza , virusi hivi vipya vinaonekana kuwa hatari zaidi miongoni mwa watu wazee  na wale wanaougua magonjwa mengine.
Hakuna tiba, sawa na jinsi hakuna tiba ya homa ya kawaida.
Wale wanaopelekwa hospitalini hupatiwa tiba kwa kukabiliana na dalili walizonazo huku kinga yao ikijaribu kukabiliana na virusi hivyo.
Mgonjwa anapokuwa hospitalini pia ni njia muhimu ya kuzuia virusi hivyo kusambaa, kulingana na Jonathan Ball mtaalam wa virusi katika chuo kikuu cha Nottingham.
Anapokuwa katika hali mbaya, virusi hivyo vinaweza kusababisha homa ya mapafu au uvimbe katika  mapafu. Katika hali hiyo mgonjwa hulazimika kupata usaidizi ili kupumua, amesema profesa Ball.
Wagonjwa hupatiwa Oxygen  na katika hali mbaya kabisa huwekwa katika vifaa vya kuwasaidia kupumua.  Kisa kimoja kati ya visa vinne duniani hudaiwa kuwa kibaya zaidi.
"Iwapo mgonjwa anaonesha dalili za kushindwa kupumua wanamsaidia kupumua .Iwapo kuna shinikizo katika baadhi ya viungo vya mwili watausaidia mwili wake kukabiliana na shinikizo hiyo," kulingana na Profesa Ball.
Wakati mgonjwa anakabiliwa na dalili hafifu, wagonjwa hupata shida kudumisha shinikizo la damu na hivyobasi hupatiwa dawa kudhibiti tatizo hilo.
Mgonjwa pia hutiwa maji mwilini iwapo anaharisha na dawa aina ya ibuprofen hutolewa kumaliza maumivu.
Zhang Dingyu, mkuu wa hospitali ya  Jinyintan mjini Wuhan , aliambia chombo cha habari cha China CCTV kwamba wagonjwa waliopona katika eneo hilo walikuwa 'katika hali nzuri'.
''Wengine huwa na matatizo ya mapafu'' , alisema , lakini nina matumaini kwamba watapona .
Ijapokuwa hakuna chanjo dhidi ya virusi vya corona , vipimo vinaendelea China kuona iwapo dawa mbili za kukabiliana na virusi  zinazotumiwa kutibu HIV -lopinavir na ritonavir - zinaweza kuwa tiba nzuri.
Dawa hizi zimeonekana kusaidia kukabiliana na virusi vya Sars mwaka 2003, baada ya ushahidi kuonesha kwamba wagonjwa wa HIV ambao walikuwa wakitumia dawa na ambao pia wana virusi vya Sars walikuwa na matokeo mazuri.
''Matumaini ni kwamba virusi vya Sars na vile vya corona vinafanana kwa dawa hiyo kuweza kuwa na mafanikio ya kutosha'', profesa Ball alisema.
Iwapo kuna dalili za mapema inaweza kufanya kazi, kwa kuwa dawa hiyo imethibitishwa kukabiliana na dalili kama hizo.
Matumizi ya huruma ni iwapo dawa ambazo hazijaidhinishwa kutibu ugonjwa fulani zinatumika chini ya masharti makali kwa wagonjwa walio katika hali mbaya ama walio katika hali hatari.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52355763' lang='swa' type='mono' source_url='https://www.bbc.co.uk/swahili/habari-52355763' term='COVID'>
Coronavirus: Jinsi Madaktari wanavyokumbana na ubaguzi wakitibu wagonjwa wa Covid-19
Katika nchi zinazopambana na virusi vya corona, madaktari na wauguzi wanasifiwa kwa ushujaa wao wakiwa mstari wa mbele katika kupambana na virusi vya corona.
Katika nchi zinazopambana na virusi vya corona, madaktari na wauguzi wanasifiwa kwa ushujaa wao wakiwa mstari wa mbele katika kupambana na virusi vya corona.
Lakini pia janga hili limeonyesha unyanyapaa mkubwa kutoka kwa baadhi ya wagonjwa.
Daktari Roghieh Dehghan alizaliwa Iran, akasomea Austria na amekuwa akiishi na kufanyakazi London kwa kipindi cha miaka 10 iliyopita kama daktari na mtafiti.
Muda mfupi tu baada ya kuthibitishwa kupatikana kwa virusi hivyo Uingereza, alibaguliwa.
"Mwanamme mmoja mwenye umri mkubwa alikuja katika mgahawa wa eneo langu na akaanza mijadala ya kawaida tu kuhusu virusi vya corona, akawa anazungumza na kila mtu kwa sauti kubwa tu isipokuwa mimi," anasema Daktari Dehghan.
"Alisema kwamba maambukizi yote yanatokea nchi za nje, na kusambazwa na raia wa kigeni wanaoingia kwa boti. Aliniuliza ninatoka wapi. Sikusema lolote, Nilikuwa ninajitahidi nisimsikilize. Na akasema, 'Oh, wewe ni raia wa kigeni hapa. Rudi kwenu."
Wakati mhudumu wa mgahawa alipojaribu kumtetea daktari Dehghan,  akielezea kwamba yeye kama daktari, alikuwa anasaidia nchi, mwanamume huyo aliendendelea kumkemea tena kwa ukali zaidi.
Tukio hilo lilimkasirisha sana na kumuacha akiwa amechanganyikiwa kuhusu nafasi yake katika jamii hiyo.
"Kwa sasa, nchi yangu inahitaji lakini kunihitaji na kunitaka ni vitu viwili tofauti kabisa. Ni kama uhusiano wenye mapenzi na chuki ndani yake,"anasema Daktari Dehghan.
" Siwezi kujitenga, Siwezi kwenda kazini na kusema, 'Ukweli wa kwamba mimi ni mhamiaji nitauacha nyumbani na kuingia kazini nikiwa kama daktari tu.'
"Nahisi kabisa sithaminiwi sio tu na watu kama yule mwanaume aliyekuwa mgahawani, baadhi ya sehemu inaegemea mtu wa tabaka la juu huku sehemu nyengine ikionesha kwamba wewe umekataliwa. Kile ninachofanya kina maana kubwa kwangu, lakini vile nilivyo mimi si chochote si lolote."
Utafiti wa hivi karibuni unaonesha kwamba watu waliozaliwa nje ya Uingereza ni karibia robo nzima ya wafanyakazi wote wa afya nchini humo na daktari Dehghan anatumai kwamba mlipuko wa virusi vya corona  utalazimisha watu kufahamu hilo.
"Sinahaja na kupigiwa makofi mitaani," anasema. "Ninachotaka ni watu kutathmini tena uhusiano wao na wahudumu wa afya - sio tu kile tunachofanya lakini pia sisi ni kina nani."
'Nimekulia New York - Nishapitia ubaguzi'
New York imejitokeza kuwa kitovu cha maambukizi ya virusi vya corona Marekani na  hadi sasa mji huo umethibitishwa kuwa na visa vingi zaidi.
Dr Edward Chew ndie anayesimamia idara ya dharura katika hospitali kubwa ya Manhattan na inajaribu kukabiliana na kuongezeka kwa idadi kubwa ya watu walio katika hali mahututi tena kwa haraka mno.
Anasema kwamba baadhi ya watu wanazungumza nae kwa mitazamo tofauti, kwasababu ni raia wa Marekani mwenye asili ya Asia na pia kuna baadhi ya wagonjwa wanaoomba kuonekana na daktari mwengine.
"Nilikulia New York. Nimepitia ubaguzi," anasema Daktari Chew. "Lakini hata siku za mwanzo za virusi hivyo, niligundua kwamba watu waliokuwa karibu na mimi walikuwa wakizungumza kwa kunong'ona huku wakiwa wameinamisha vichwa vyao chini."
Kukiwa na wasiwasi kwamba huenda kukawa na ukosefu wa vifaa vya kujilinda dhidi ya virusi vya corona,  alienda kununua vifaa vya ziada kwa ajili ya timu yake.
"Niliona watu wakinizungumza wakati nikiwa nimeunga foleni nikisubiri kuhudumiwa. Mimi peke yangu ndio niliyehitajika kutoa vyeti vyangu ili kuthibitisha kwamba kweli mimi ni mhudumu wa afya kununua miwani na barakoa za usoni," anasema.
"Katika duka moja, vijana watatu walinifuata na kuanza kukohoa bila adabu huku wakinikaribia. Nilipolipa na kuondoka, walinifuata hadi eneo la kuegesha gari na kuanza kunitendea vitendo vya kunibagua."
Daktari Chew anasema kwamba wakati wote amekuwa akichukulia New York kama mji wenye kukumbatia utamuduni mbalimbali.
Licha ya kile ambacho amepitia hivi karibuni, bado anasisitizia dhamira yake ya kusaidia hata wakati ambapo janga la corona linaendelea kuwa baya zaidi.
"Mgonjwa ni mgonjwa.  Sijali wanavyonichukulia, au kile wanachonifikiria. Virusi hivi havibagui na tunapomuona mtu mwenye virusi hivi ni jukumu letu kumsaidia," anasema.
"Najitahidi kuendelea kuwa na matumani, lakini ni wazi kwamba hiki ni kipindi kigumu zaidi ambacho sijawahi kukishuhudia katika taaluma yangu ya utabibu.
"Kufanyakazi katika idara ya dharura, nimewahi kufanyakazi katika mazingira ya shinikizo hapo kabla, lakini sijawahi kuwa kwenye hali ambapo kile ambacho unakabiliana nacho kinaweza kuua tena kwa haraka sana."
Australia Gold Coast, daktari wa upasuaji Rhea Liang anasema kwamba atakuwa mwenye bahati ikiwa atapata muda wa kulala hata kama ni kidogo tu, kwasababu ya janga la corona.
Huku idadi ya waliothibitishwa uambukizwa virusi hivyo ikisemekana kuwa ya chini, daktari Dr Liang anasema watu wamemhusisha na usambaaji wa virusi vya corona.
"Bado huwa napata maoni watu wanaponiona, na kusema, 'Oh lakini China ndio chanzo cha ugonjwa huu kwa kula wanyama wa porini."
Wakati wa kushauriana na mgonjwa, daktari Liang anasema mgonjwa mmoja alikataa kumtambua "na kutania" kwamba yeye ni raia kutoka China," anasema.
"Niliendelea tu na ushauri wangu. Unajua falsafa yangu? Mtibu mgonjwa kwanza," anasema.
Daktari anaweza kuwa na umuhimu mkubwa. Unaweza ukashindwa kujua hasa mgonjwa anatatizo gani kwasababu anahofu au ana msongo wa mawazo.
"I wish no one was racist and it's clearly something we will have to work harder to counter when this is over, but for now I try to take the mantra that none of us is an angel, and my primary obligation is to provide the best medical care without judging people."
Dr Liang is heartened that most people are supporting her and her team, now that the scale of the global challenge has become a stark reality.
"Funnily enough, the racism seems to have subsided a bit as the pandemic progresses and it becomes clear that we're all in this together," she says.
"On the frontline, there is such diversity and all of us are pulling together to get the job done."
</doc>
<doc docid='bbc_habari-51910803' lang='swa' type='mono' source_url='https://www.bbc.co.uk/swahili/habari-51910803' term='COVID'>
Coronavirus: Tanzania yathibitisha mgonjwa wa kwanza wa corona
Tanzania imethibitisha kisa kimoja cha virusi vya corona.
Tanzania imethibitisha kisa kimoja cha virusi vya corona.
Mnamo tarehe Machi,15, msafiri huyo aliiingia Tanzania majira ya saa kumi jioni.
Mgonjwa aliyetangazwa  ni mwanamke wa miaka 46 raia wa Tanzania, ambaye aliwasili kutoka Ubelgiji kwa ndege ya shirika la Rwanda.
Msafiri huyo aliondoka nchini tarehe 3,Machi 2020 ambapo kati ya tarehe 5-13 Machi alitembelea nchi za Sweden na Denmark na kurudi tena Ubelgiji.
Msafiri huyo alipita uwanja wa ndege wa kimataifa wa Kilimanjaro (KIA).
Waziri Ummy Mwalimu amesema msafiri huyo alipofika KIA alifanyiwa ukaguzi na maafisa wa afya na kuonekana kutokuwa na homa.
Baadae alianza kujisikia vibaya akiwa hotelini na kwenda hospitali ya mkoa ya rufaa ya Mount Meru Arusha ambapo sampuli ilichukuliwa na kupelekwa maabara ya taifa ya afya ya jamii iliyoko Dar es salaam kwa ajili ya uchunguzi.
"Vipimo vya maabara vimethibitisha kuwa mtu huyo ana maambukizi ya ugonjwa wa corona, covid -19, Mgonjwa anaendelea vizuri na matibabu."
Waziri Ummy ameongeza kusema," Serikali inaendelea kuchukua hatua madhubuti kuhakikisha kwamba ugonjwa huu unathibitiwa ili usisambae nchini.
Aidha serikali inashirikiana na shirika la afya duniani-WHO na wadau katika kuendelea kutekeleza mikakati ya kukabiliana na ugonjwa huu".
Raia wametakiwa kuchukua tahadhari ya kujikinga na ugonjwa huu kadri wanavyopokea taarifa na elimu za mara kwa mara kwa njia mbalimbali.
Unaweza kutazama
Kwa kuzingatia kanuni ya 46 ya sheria ya afya ya jamii ninaelekeza mambo yafuatayo:
Hali hii imezua taharuki nchini humo kwa baadhi ya wananchi, huku wengine wakijilinganisha na hali hii wanavyoiona katika mataifa ya ulaya kama Italia.
Msaanii wa vichekesho wa Tanzania, Idris Sultan ameandika kwenye kurasa yake ya twitter na kuzua mjadala, watu wakiambiwa wakae nyumbani bila ya kufanya kazi wataweza kujikimu?
Katika hatua nyingine, serikali ya Somalia imetangaza kuwa na kisa cha kwanza cha virusi vya corona.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins (Baltimore, Marekani), maafisa wa eneo
Mara ya mwisho kufanyiwa mabadiliko 21 Machi 2020, 19:00 GMT +1.
</doc>
<doc docid='bbc_habari-52105488' lang='swa' type='mono' source_url='https://www.bbc.co.uk/swahili/habari-52105488' term='COVID'>
Coronavirus: Je unawezaje kununua chakula na bidhaa madukani kwa usalama?
Kumbuka wiki chache zilizopita mambo hayakua kama yalivyokuwa sasa katika nchi mbali mbali duniani. Katika masoko na maduka ya jumla. Kinyume na awali maduka na masoko ya bidhaa kwa sasa utakuta vitakasa mikono au maji na sabuni ya kunawa mikono ili kujiepusha na maambukizi ya virusi vya corona.
Kumbuka wiki chache zilizopita mambo hayakua kama yalivyokuwa sasa katika nchi mbali mbali duniani. Katika masoko na maduka ya jumla. Kinyume na awali maduka na masoko ya bidhaa kwa sasa utakuta vitakasa mikono au maji na sabuni ya kunawa mikono ili kujiepusha na maambukizi ya virusi vya corona.
Maafisa sasa wanashauri watu wapunguze safari za kwenda kununua bidhaa sokoni na katika maduka ya jumla kama njia ya kupunguza kusambaa kwa maambukizi ya virusi.
Lakini je njia salama za kununua chakula au kukubali chakula cha kuagizwa na kuletewa nyumbani ni zipi?
Ni zipi hatari unazoweza kuzipata katika maduka ?
Coronavirus husambaa wakati mtu mwenye maambukizi anapokohoa na kutoa matone ya mate yenye virusi kwenda hewani. Hii inaweza kusababisha maambukizi iwapo mtu aliye karibu atavuta hewa yenye virusi hivyo au iwapo matone hayo yataangukia mahali na mtu mwingine kuyagusa na hatimaye kugusa uso wake.
Kwahiyo kwenda madukani au sokoni na kuchangamana na watu wengine ni jambo linalokuweka hatarini. Hii ndio maana agizo la watu kutokaribiana na walau kuwa mita mbili mbali na mtu mwingine -ni muhimu sana, kama maduka mengi ya jumla ya bidhaa yanavyosisitiza.
Maduka ya jumla yanaweza kusaidia "kuweka mfumo " wa jinsi ya kudhibiti virusi vinavyosambaa anasema Profesa Sally wa taasisi ya  London School of Hygiene and Tropical Medicine. "Watu wengi wanagusa na kurudisha bidhaa, wanatumia kadi za ununuzi za benki, pamoja na ATM, tiketi za malipo ya kuegesha magari, karatasi za hundi za malipo nakadhalika ... bila kusahau ukaribu wa watu kadhaa katika maeneo hayo ."
Kuna njia za kuondokana na hatari hizi:
Vipi kuhusu ununuaji wa bidhaa zenyewe?
Hakuna ushahidi kwamba  Covid-19 inasambazwa kwa njia ya chakula, na kwamba kupikwa kwa chakula kunaweza kuua virusi.
Lakini huku kukiwa hakuna ushahidi kuwa "huwezi kupata hatari ya maambukizi kabisa ", anasema Profesa Bloomfield, jambo linalotia hofu zaidi ni suala la kufungwa kwa chakula na watu wengine ambao huenda wakawa na virusi.
Ushauri wa biashara za ununuzi wa bidhaa za mtandaoni : "Ufungaji wa chakula haujafahamika kusababisha ." Hatahivyo , baadhi ya wataalamu huru wana ushauri zaidi.
"Kwa bidhaa zilizofungwa kwenye kontena," anasema Profesa  Bloomfield, " vinapaswa kuwekwa kwa saa 72 kabla ya kutumia
"Kwa bidhaa ambazo hazijafungwa, ambazo zinaweza kuwa zimeguswa na mtu mwingine  - zioshe vizuri kwa maji yanayotiririka na uziache zikauke anasema.
Je vyakula unavyoagiza nyumbani ni salama kiasi gani ?
Bidhaa za vyakula vinavyoagizwa na kuletwa hadi nyumbani kwako vina hatari kidogo kwani utakua umeepuka safari ya kwenda kuvinunua katika maduka ya jumla na sokoni ambako unachangamana na watu wengi. Hata hivyo hatari iliyopo ni uwezekano wa vyakula hivyo kupata virusi mahali vilipowekwa wakati vinafungwa au kutoka kwa dereva aliyevileta kwako.
Mtaalamu wa usalama wa chakula na mwanablogi Dkt Lisa Ackerley anasema kuepuka hatari ya maambukizi ni vema kuacha ujumbe mbele ya mlango ukimueleza dereva anayeleta vyakula apige kengele na kurudi nyuma . Hii inakuwezesha kuchukua chakula chako kwa usalama, peke yako.
Profesa Alison Sinclair, mtaalamu wa virusi kutoka chuo kikuu cha Sussex, anaongeza kuwa : "Hazipaswi kuwepo hatari zaidi kutokana na uagizaji bidhaa kwa njia ya mtandao kuliko kuhudumiwa na rafiki au mtu anayejitolea kukusaidia kununua bidhaa kutoka sokoni au madukani ."
Baadhi ya wataalamu pia wanashauri utumie mfuko wa plastiki mara moja tu kubebea bidhaa na kasha uutupe wakati huu wa mlipuko wa coronavirus
Vipi kuhusu uagizaji wa vyakula vilivyopikwa?
Kwa sasa migahawa mingi imeshauriwa kuwafungia wanunuaji wa vyakula wakavile nyumbani.
Hatari ya vyakula vya aina hii huenda ikapunguzwa iwapo watazingatia usafi , anashauri  Profesa Bloomfield, kuwa  "mlaji kuweka chakula alicholetewa katika vyombo visafi, kutupa mifuko iliyotumiwa kubeba chakula na kunawa mikono yako vyema kabla ya kula".
"Toa chakula kwenye kontena ulimoletewa kwa kutumia kijiko na ukile kwa uma na na kisu au kijiko- usile kwa kutumia kiganja na vidole vyako .
"Ni vyema zaidi katika hali tuliyonayo kwa sasa kuagiza vyakula vya moto vilivyopikwa muda huo huo, kuliko vyakula baridi au vibichi.
</doc>
<doc docid='bbc_habari-51838553' lang='swa' type='mono' source_url='https://www.bbc.co.uk/swahili/habari-51838553' term='COVID'>
Coronavirus: WHO yatangaza virusi vya corona kuwa janga la kimataifa
Shirika la Afya duniani limeutangaza mlipuko wa virusi vya corona kuwa ni janga la kimataifa, huku mlipuko huo ukiendelea kusambaa katika mataifa mbalimbali duniani.
Shirika la Afya duniani limeutangaza mlipuko wa virusi vya corona kuwa ni janga la kimataifa, huku mlipuko huo ukiendelea kusambaa katika mataifa mbalimbali duniani.
Mkuu Shirika la Afya Duninai (WHO), Dkt Tedros Adhanom Ghebreyesus amesema kuwa idadi ya visa nje ya Uchina vimeongezeka mara 13 kwa kipindi cha majuma mawili yaliyopita.
Amesema kuwa  "anahofu kubwa " kutokana na "viwango vya maambukizi " ya virusi.
Janga ni ugonjwa ambao unasambaa katika nchi nyingi kote duniani kwa wakati mmoja.
Hatahivyo Dkt Tedros amesema kuwa kuuita ugonjwa janga haimaanishi kuwa WHO inabadilisha ushauri wake juu ya kile mataifa yanapaswa kufanya.
Amezitolea wito serikali kubadili jinsi zinavyoushughulikiwa mlipuko kwa kuchukua "hatua za dharura ".
"Nchi kadhaa zimeonyesha kuwa virusi hivi vinaweza kudhibitiwa ,"amesema.
"Changamoto kwa nchi nyingi ambazo hazuishughulikii idadi kubwa au maambukizi ya jamii sio kwamba haziwezi kufanya hilo - ni ikiwa wataweza."
Ilibidi Serikali "zipate  uwiano unaofaa kati ya kulinda afya, kupunguza maambukizi na kulinda haki ya maisha ya binadamu ".
"Tupo katika hili pamoja kufanya mambo yanayofaa kwa utulivu na ulinzi wa raia wa dunia. Inawezekana," amesema.
Awali Ujerumani ilisema kuwa hadi 70% ya watu nchini humo - karibu watu milioni 58 - huenda wakaambukizwa virusi vya corona .
Kansela wa Ujerumani, Bi. Angela Merkel alitoa taarifa kwa wanahabari siku ya Jumatano akiwa na waziri wa afya, Jens Spahn.
Alisema kuwa  kwa sababu hakuna tiba iliyopatikana kufikia sasa,mikakati zaidi inatakiwa kuelekezwa katika udhibiti wa kusambaaa kwa virusi hivyo "Cha msingi ni juhudi za kukabiliana nao haraka iwezekanavyo,"alifafanua.
Baadhi ya wataalamu wa virusi nchini Ujerumani wanatofautiana juu ya idadi iliyotolewa na Bi Merkel. Mshauri wa zamani wa serikali ya Shirikisho  wa udhibiti wa magonjwa , Prof Alexander KekulÃ©,  ameviambia vyombo vya habari vya Ujerumani kuwa aliona kisa kibaya zaidi  ambapo watu 40,000 walipata maambukizi.
Nchini Italia, ambako zaidi ya visa vya maambukizi  10,000 vimethibitishwa, waziri mkuu Giuseppe Conte ametangaza kufungwa kwa shule, maeneo ya mazoezi ya mwili,majumba ya burudani, majumba ya makumbusho ya kihistoria na maeneo mengine nchini humo.
Nini kinachofanyika kwingine duniani?
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins (Baltimore, Marekani), maafisa wa eneo
Mara ya mwisho kufanyiwa mabadiliko 21 Machi 2020, 19:00 GMT +1.
</doc>
<doc docid='bbc_habari-52377878' lang='swa' type='mono' source_url='https://www.bbc.co.uk/swahili/habari-52377878' term='COVID'>
Virusi vya Corona: Umoja wa Mataifa waonya juu ya baa la njaa la 'Kibiblia'
Dunia iko katika hatari ya kusambaa kwa njaa  "sawa na za zama za kale za Kibiblia" kutokana na janga la virusi vya corona, umeonya Umoja wa Mataifa.
Dunia iko katika hatari ya kusambaa kwa njaa  "sawa na za zama za kale za Kibiblia" kutokana na janga la virusi vya corona, umeonya Umoja wa Mataifa.
Mkuu wa shirika ka mpango wa chakula duniani  (WFP), David Beasley, amesema kuwa hatua ya dharura inahitajika ili kuepuka maafa .
Ripoti imekadiria kwamba idadi ya watu wanaokabiliwa na njaa inaweza kupanda kutoka watu milioni 135 hadi zaidi ya watu milioni 250.
Walio katika hatari zaidi ni wanaoishi katika nchi 10 zilizoathiriwa zaidi na mizozo ya kivita, mzozo wa kiuchumi na mabadiliko ya hali ya hewa, limesema shirika la WFP.
Ripoti ya nne ya mwaka  juu ya mzozo wa dunia wa chakula, imezitaja nchi za Yemen Jamuhuri ya Kidemokrasi ya Kongo  Afghanistan, Venezuela, Ethiopia,   Sudan Kusini, Sudan, Syria, Nigeria na Haiti kuwa ndizo zitakazoathiriwa zaidi.
Nchini Sudan Kusini, 61% ya watu waliathiriwa na mzozo wa chakula mwaka jana, inasema ripoti hiyo.
Hata kabla ya janga la virusi vya corona, baadhi ya maeneo ya Afrika Mashariki na Asia Kusini yalikua tayari yanakabiliwa na upungufu mkubwa chakula uliosababishwa na ukame pamoja na uwepo wa nzige ambao haujawahi kushuhudia kwa miongo kadhaa.
Alionya wazi kuwa : "Kwa namna moja au nyingine, dunia itagarimia kwa hili."Bora kufanya kazi pamoja, alisema, kwa misingi ya kweli ,sio hofu."
Mchumi wa ngazi ya juu wa WFP, Arif Husain, amesema kuwa athari ya kiuchumi ya janga la corona inaweza kusababisha maafa kwa mamilioni ya watu "ambao tayari wanakabiliwa na njaa".
"Ni sawa na kupigwa kwa nyundo kwa mamilioni zaidi ya watu ambao wanaweza kula tu iwapo watapata malipo ," alisema katika taarifa.
"Sheria za kukaa nyumbani na kudorora kwa uchumi tayari vimewaathiri. Wanapopatwa na mshituko mmoja tu-kama wa Covid-19 - unawaathiri sana. Lazima tuchukue hatua kwa pamoja sasa hivi kuzuwia athari za janga hili la dunia "
Mapema mwezi huu, WFP lilisema linapanga kupunguza msada katika baadhi ya maeneo yaliyokumbwa na vita nchini Yemen yanayodhibitiwa na waasi wa Houthi kutokana na ukosefu wa fedha za udhamini.
Lilisema baadhi ya wahisani wamesitisha msaada wao kutokana na hofu kwamba misaada yao inazuwiwa vikosi vya Kihudhi.
Shirika la WFP huwalisha Wayemen zaidi ya milioni 12 kwa mwezi, 80% miongoni mwao wakiishi  katika maeneo yanayodhibitiwa na Vikosi vya Kihuthi.
Yemen ilithibitisha kisa chake cha kwanza cha Covid-19 mapema mwezi huu, huku mashirika ya misaada yakionya kwamba ugonjwa huo unaweza kufikia haraka kiwango cha kutoweza kushughulikiwa na mifumo ya taifa hilo ya afya iliyodhoofika .
</doc>
<doc docid='bbc_habari-52134292' lang='swa' type='mono' source_url='https://www.bbc.co.uk/swahili/habari-52134292' term='COVID'>
Virusi vya Corona: Wanasayansi nchini Australia waanza kufanya majaribio ya chanjo mbili
Wanasayansi nchini Australia wameanza kufanya majaribio ya  dawa mbili zinazoweza kuwa chanjo dhidi ya virusi vya corona.
Wanasayansi nchini Australia wameanza kufanya majaribio ya  dawa mbili zinazoweza kuwa chanjo dhidi ya virusi vya corona.
Hiyo inatajwa kuwa ni "hatua muhimu " ya majaribio ya maabara.
Chanjo hizo zilizotengenezwa na Chuo Kikuu cha  Oxford  na kampuni ya Marekani ya madawa - Inovio Pharmaceutical, zimeidhinishwa  kufanyiwa majaribio kwa wanyama na Shrika la Afya Duniani (WHO).
Shirika la taifa la sayansi nchini Australia litatathmini  kama chanjo hizo zinafanya kazi, na iwapo zitakuwa salama kwa binadamu.
Majaribio ya kwanza kwa binadamu yalifanyika nchini Marekani mwezi uliopita, lakini hata hivyo yaliruka hatua ya majaribio kwa wanyama.
Kuna chanjo nyingine kadhaa zinazofanyiwa uchunguzi katika maeneo mbali mbali duniani kwa sasa kwa kasi isiyo ya kawaida.
Lakini wanasayansi wa Jumuiya ya Madola  wa Australia na Shirika la Utafiti wa  kisayansi   (CSIRO) wanasema vipimo vyao vitakuwa ni vya kwanza vilivyokamilika vya kutumia mnyama kabla ya kufanyika kwa vipimo halisi vya kliniki.
Watafiti wanasema kasi na kiwango cha ushirikiano uliowawezesha kufikia hatua hii  havikutarajiwa.
"Kwa kawaida inaweza kuchukua takriban mwaka mmoja hadi miwili kufikia hapa tulipo, na kusema ukweli tumefupisha kipindi hicho hadi miezi," Dkt Rob Grenfell kutoka CSIRO amewaambia waandishi wa habari Alhamisi.
Katika kipindi cha siku chche zilizopita  timu ya CSIRO iliingiza sampuli za chanjo katika mwili wa pandaporiambaye  alithibitishwa kuwa na maambukizi ya  coronavirus  sawa na anavyoambukizwa  binadamu.
Sars-CoV-2  ni virusi ambavyo husababisha ugonjwa wa  Covid-19. Kuna walau chanjo 20 zinazotengenezwa kote duniani.
CSIRO inafanyia vipimo aina mbili zilizochaguliwa na taasisi inayosimamia nyingi kati ya tafiti hizi duniani  ya  Umoja wa Ugunduzi dhidi ya Maradhi ya Kuambukiza.
Aina moja, iliyotengenezwa na Chuo Kikuu cha Oxford, ni  chanjo ya wadudu. Hutumia  virusi vyenye "kasoro" kuweka protini za  virusi vya corona kwenye mfumo wa kinga ya mwili na kupata jibu.
"Lakini haviwezi kuzaliana â¦ kwa hiyo hakuna uwezekano wa kuugua kupitia chanjo hii," anasema Profesa Trevor Drew, mkurugenzi wa Maabara ya Afya ya Wanyama ya Austarlia katika mji wa Victoria, ambako kipimo hicho kinafanyika.
Ameielezea chanjo nyengine pia -kutoka Inovio - kuwa "ni ya tofauti kabisa lakini pia inaleta matumaini".
Imebuniwa kuweka aina fulani ya protini katika virusi vya corona katika mfumo wa kinga ya mwili, na kuamsha seli za mwili kuzalisha protini hizo kabla ya mfumo wa kinga ya mwili kuanza kujilinda."
"Ni jambo la muhimu sana kuwa na njia mbadala katika kuliendea hili," ameeleza Profesa Drew. "Inatupatia uwezekano mkubwa wa kufaulu."
Majibu ya awali kutoka kwa wanyama yatatolewa mapema mwezi Juni, wanasayansi hao wameeleza.
Kama zitafaulu, basi chanjo hizo zitapandishwa katika ngazi ya majaribio kwa binadamu na yatafanyika katika maabara za sehemu nyengine pia.
Katika hatua hiyo, kasi ya kupata dawa katika soko la jumla inaweza kuongezeka, lakini wataalamu wanaonya kuwa bado itachukua muda wa walau miezi 18 kutimiza muda wa usimamizi  na viwango.
Chanjo ya Chuo Kikuu cha Oxford, kwa mfano, inajaribiwa na maabara nyingine kwa kutumia myama mwingine kando na wasimamizi wa viwango wa Marekani.
"Chanjo zote zinazofanyiwa majaribio zinachunguzwa pia na kampuni na mashirika mengine kwa sababu hakuna shirika moja linaloweza kutengeneza chanjo peke yake," anasema Dkt  Grenfell.
Lakini anasema ana ''matumaini'' juu ya kazi inayofanyika, kutokana na kiwango cha ushirikiano wa dunia katika kutekeleza hilo.
"Huu ni ushirikiano wa dhati baina ya wasomi, umma, na pia sekta binafsi  ambao umewezesha kusema ukweli kupata mafanikio kwa wakati huu," alisema
</doc>
<doc docid='bbc_habari-52474455' lang='swa' type='mono' source_url='https://www.bbc.co.uk/swahili/habari-52474455' term='COVID'>
Virusi vya Corona: Maswali yaibuka juu ya uwazi wa taarifa za corona Tanzania
Baada ya wiki moja ya ukimya, Waziri Mkuu wa Tanzania Kassim Majaliwa hii leo amethibitisha idadi ya wagonjwa wa corona nchini humo kufikia 480.
Baada ya wiki moja ya ukimya, Waziri Mkuu wa Tanzania Kassim Majaliwa hii leo amethibitisha idadi ya wagonjwa wa corona nchini humo kufikia 480.
Kabla na hata baada ya Majaliwa kuzungumza hii leo, kumekuwa na mijadala mikubwa mitandaoni pamoja na wanasiasa wa upinzani ambao wamekuwa wakitilia shaka uwazi wa taarifa kutoka serikali ya nchi hiyo.
Tanzania ikiwa ni Muungano wa nchi mbili ina wizara mbili za Afya, moja ikishughulika na Zanzibar na nyengine ikishughulikia Tanzania Bara.
Mara ya mwisho kwa upande wa bara kutoa taarifa juu ya maambukizi mapya na vifo ilikuwa ni Jumatano ya wiki iliyopita (Aprili 22) na toka hapo ndiyo taarifa mpya imetoka hii leo.
Ijumaa ya Aprili 24 Waziri wa Afya Ummy Mwalimu wa Tanzania bara alitangaza wagonjwa 37 kupona. Kufikia sasa idadi rasmi ya waliopona nchini humo ni 167.
Kwa upande wa pili wa Zanzibar umetangaza takwimu mpya za maambukizi mara mbili, Ijumaa ya wiki iliyopita wagonjwa 15 na Jumanne wiki hii wagonjwa saba.
Idadi rasmi ya vifo iliyotangazwa leo ni 16 huku Waziri Mkuu Majaliwa akisisitiza kuwa si wote wanaokufa ni kutokana na corona.
Hayo yanajiri huku katika siku za hivi karibuni watu pamoja na wanaharakati wakituma picha za video mitandaoni zikionesha wanaodaiwa kufariki kutokana na corona wakizikwa nchini humo, hali inayozua wasiwasi kwa baadhi ya watu kuwa kuna ongezeko la wagonjwa na vifo ambavyo havijaripotiwa rasmi.
Mwandishi wa habari na mwanaharakati nchini Tanzania Bi Maria Sarungi kupitia mtandao wake wa Twitter kabla ya Waziri Mkuu kutangaza takwimu mpya alisisitiza kuwa wananchi wanaweza kuhimili ukweli.
"Watanzania siyo watoto, na ni wazo potofu kudhani kuwa kuficha takwimu eti inasaidia kutotupa hofu! Kimya huzidisha hofu kwa sababu ni dhahiri ugonjwa wa #coronavirus unaleta athari zilizowazi katika jamii! Tuambiwe ukweliâ¦" ameandika Bi Sarungi.
Baada ya Majaliwa kuzungumza akaandika: "Safi, ni vyema kuendelea kutoa takwimu - hili ni jambo muhimu sana! MSIACHE!..."
Kiongozi wa chama cha upinzani nchini humo cha ACT-Wazalendo Zitto Kabwe ambaye amekuwa akilizungumzia janga la corona mara kwa mara ameiambia BBC kuwa uwazi wa takwimu ni jambo muhimu katika mapambano dhidi ya janga hilo.
"Ni haki ya kikatiba wananchi kupewa taarifa muda wote (Ibara ya 18 ya katiba). Serikali inawanyima Wananchi Taarifa muhimu kwa ajili ya kujikinga na maambukizi jambo ambalo ni kosa kubwaâ¦"
Bwana Kabwe ameeleza kuwa kuna mapungufu; "Takwimu za Tanzania Bara kwanza zina mapungufu ya kutosema idadi ya watu waliofanyiwa vipimo. Pili hazisemi wagonjwa wapo maeneo gani ya miji. Tatu zinatolewa kwa kuchelewaâ¦"
"Sitaki kuhisi kuna kitu kinafichwa. Nataka Serikali itimize wajibu wake... Hivi sasa tuna shuhudia misiba mingi, mazishi ya watu usiku usiku na hata miili ya watu mitaani. Bila kuwa wawazi wananchi watapata hofu kubwa na kusababisha maafa zaidi...Bila uwazi tutakuwa na Covid 19 kwa muda mrefu sana hapa Tanzania."
Kumekuwa na mfululizo wa vifo vya watu maarufu nchini Tanzania ijapokuwa sababu ya vifo vyao kutosemwa kuwa ni corona kumekuwa na mjadala wa hatua za tahadhari ambazo zimekuwa zikichukuliwa kwenye mazishi yao.
Mathalani, mazishi ya mbunge wa viti maalumu na Mchungaji Getrude Lwakatare pamoja na Mkuu wa Wilaya ya Mtwara Evod Mmanda yalifanyika chini ya usimamizi wa serikali na tahadhari kubwa zilichukuliwa. Taarifa rasmi zilizotolewa ni kuwa viongozi wote hao waliumwa kwa kipindi kifupi.
Pia kumekuwa na picha za video kadhaa mitandaoni zikionesha kuzikwa kwa watu kwa tahadhari kubwa usiku.
Hata hivyo Waziri Mkuu Majaliwa ameonya juu ya upotoshaji wa takwimu mitandaoni.
"â¦kwa sasa kumeibuka tabia ya watu kutoa takwimu ambazo sio sahihi ambazo zinasababisha mtafaruku ndani ya jamii usiokuwa wa lazima na mimi nataka nieleze pia kuwa uzushi wa vifo wa kwamba kila kifo ni cha corona sio sahihi sana tunasahau kwamba kuna magonjwa mengine yanayoua pia. Tunajua tuna magonjwa kama vile BP, malaria kisukari, ukimwi na magonjwa mengine pia ambayo yanaua."
"Idadi ya wanaokufa tuwaachie madaktari watuambie badala ya kila mmoja kusema anachokiona yeye. Tuache tabia ya kupotosha umma, tuwaache wataalamu wetu waendelee na kazi yao na watupe taarifa ili sisi tuwafikishie. Jukumu letu bado lipo palepale la kuhakikisha serikali inasimamia afya ya watanzaniaâ¦"amesisitiza majaliwa.
Jumatano ya Aprili 22 rais John Pombe Magufuli pia alizungumza na wakuu wa vyombo vya ulinzi na usalama wa nchi hiyo na kugusia juu ya takwimu na vifo.
"â¦hizi takwimu za wagonjwa wanaopona nazo zitangazwe ili wananchi waondoe hofu ya kwamba ukipata ugonjwa huu lazima ufeâ¦kwa taarifa nilizonazo mpaka sasa wamekufa watu 10, hivyo si kweli kuwa kila anayekufa ni corona."
Alhamisi ya wiki iliyopita, kiongozi mwandamizi wa Shirika la Afya Duniani- WHO aliikosoa Tanzania kwa kuchelewa kuchukua hatua za mapema kukabiliana na mlipuko wa ugonjwa huo.
Tarehe 24 Aprili Mkuu wa WHO wa bara la Afrika Bi Matshidiso Moeti alisema kumekuwa na hofu juu ya kukua kwa kasi ya maambukizi katika taifa hilo la Afrika Mashariki.
"Kwa hakika tumeona kuwa watu kuacha kutangamana, pamoja na kupiga marufuku kwa mikusanyiko ya watu wengi kumechukua muda mrefu kufanyika na tunaamini kuwa hayo yanaweza kuwa ni moja ya mambo yaliyosababisha ongezeko la kasi la wagonjwa wa corona," alisema Dkt Moeti katika mkutano na wanahabari.
Tanzania pia imekosolewa kwa msimamo wa rais Magufuli wa kuendelea kuruhusu nyumba za ibada kuwa wazi. Hata hivyo baadhi ya viongozi wa dini nchini humo wamechukua hatua binafsi za kufunga maeneo yao ya ibada kwa hofu ya kusambaza maambukizi ya corona.
Licha ya jiji la Dar es Salaam kuwa ni kitovu cha maambukizi nchini humo Rais Magufuli amepingana na rai za kulifunga jiji hilo.
"Wapo wengine wanatoa mawazo ya kuifunga Dar es Salaam, hili haliwezekani. Dar es salam ndio centre (sehemu) pekee ambapo collection (makusanyo) ya revenue (mapato) inapatikana kwa nchi yetu...Zaidi ya asilimia 80 ya mapato yanakusanywa Dar es Salaam," alisema Magufuli Jumatano Aprili 22.
Pia alisisitiza kuwa kutokana na wingi wa wakaazi wake, ilikuwa ni jambo la kutegemewa kitakwimu kwa jiji hilo kuwa na wagonjwa wengi zaidi.
</doc>
<doc docid='bbc_habari-52240568' lang='swa' type='mono' source_url='https://www.bbc.co.uk/swahili/habari-52240568' term='COVID'>
Virusi vya Corona: New York yarekodi wagonjwa wengi zaidi duniani
New York state sasa ina visa vingi vya virusi vya corona zaidi ya taifa lolote duniani , kulingana na takwimu mpya.
New York state sasa ina visa vingi vya virusi vya corona zaidi ya taifa lolote duniani , kulingana na takwimu mpya.
Serikali imethibitisha kwamba idadi ya visa vya ugonjwa huo imeongezeka kutoka 10,000 siku ya Alhamisi hadi 159, 937 na kuiweka mbele ya Uhispania  ilio na visa 153,000 na Itali ilio na visa 143,000.
China ambapo virusi hivyo vilianza mwaka uliopita iliripoti visa 82,000. Marekani yote imerekodi visa 462,000 na takriban vifo 16,500.
Kote duniani kuna takriban visa milioni 1.6 na vifo 95,000.
Huku Jimbo la New York likiongoza ulimwengu katika visa vya maambukizi , takriban watu 7000 wamefariki katika mji huo , ikiwa nyuma ya Uhispania ilio na vifo 15,500 na Itali ilio na 18,000 ikiwa ni mara mbili ya vifo vya China 3,300.
Picha zimeonekana za watu waliovalia magwanda ya kujikinga dhidi ya virusi vya corona wakiwazika watu walioifariki katika kaburi kubwa la pamoja mjini New York.
Picha zilizochukuliwa na kamera  za juu zilionyesha wafanyakazi wakitumia ngazi kuingia katika kaburi hilo kubwa ambapo majeneza hayo yalikuwa yamewekwa.
Picha hizo zilichukuliwa katika eneo la Hart Island  kando ya mji wa Bronx , ambao umekuwa ukitumika kwa zaidi ya miaka 150 na maafisa wa baraza la mji kama eneo la makaburi ya pamoja kwa wale wasio na familia  na wasioweza kumudu mazishi.
Operesheni za mazishi katika eneo hilo zimeongezeka kutokana na mlipuko wa virusi kutoka siku moja kwa wiki hadi siku tano kwa juma, kulingana na Idara magereza.
Wafungwa kutoka kisiwa cha Rikers ndio  ambao wamekuwa wakifanyakazi hiyo, lakini ongezeko la kazi limefanya kazi hiyo kuchukuliwa na wanakandarasi.
Meya wa mji wa New York Bill De Blasio amesema mapema wiki hii kwamba maziko ya umma ya mji huo huenda yakatumika wakati wa mlipuko huu.
Ukweli ni kwamba tumetumia Kisiwa cha hart kwa muda mrefu., alisema.
Idadi ya vifo vya virusi vya corona mjini New York viliongezeka hadi 799 siku ya Jumatano , ikiwa ni rekodi kwa siku ya tatu mfululizo.
Dkt Anthony Fauci, mwanachama wa jopo la Ikulu ya Whitehouse kuhusu virusi vya corona , aliambia NBC ,  kipindi cha leo kwamba idadi ya mwisho ya Wamarekani ambao watafariki kutokana na virusi vya corona huenda ikafikia 60,000.
Mwisho wa mwezi Machi Dkt Fauci alikadiria kwamba kati ya watu 100,000 na 200,000.
Utabiri huo wa 60,000 ulitarajiwa kufikia idadi ya vifo vyote vinavyosababishwa na Flu nchini humo kati ya Oktoba 2019 hadi Machi 2020 kulingana na data ya serikali.
Lakini makamu wa rais Mike Pence alisisitiza siku ya Alhamisi kwamba maambukizi ya Covid -19 ni mara tatu yale ya Flu.
Ikulu ya Whitehouse ilikuwa imesema kwamba huenda Wamarekani milioni 2.2 wakafariki kutokana na virusi vya corona iwapo hatua hazitachukuliwa.
Agizo la kusalia nyumbani wakati huohuo limefunga bishara zisizo muhimu katika majimbo 42 huku likipunguza kasi ya uchumi wa taifa hilo.
Data mpya siku ya Alhamisi ilionyesha ukosefu wa ajira uliongezeka hadi milioni 6 kwa wiki ya pili mfululizo , ikiongeza idadi ya Wamarekani ambao hawako kazini katika kipindi cha wiki tatu zilizopita kufikia milioni 16.8.
Wakati huohuo Chicago imeweka amri ya kutouzwa kwa pombe  kuanzia saa tatu siku ya Alhamisi ili kuzuia ukiukaji wa marufuku ya kupiga marufuku mikutano ya watu wengi.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52231385' lang='swa' type='mono' source_url='https://www.bbc.co.uk/swahili/habari-52231385' term='COVID'>
Virusi vya Corona: Mgongano kati ya haki za raia na sheria za kudhibiti maambuki Afrika
Askari wenye silaha wamekua wakiwapiga na  kuwarushia  maji ya  gesi watu  katika maeneo mbalimbali ya mataifa ya Afrika na wengine kufikia hata kuwauwa ili kuhakikisha kuwa hatua za kuzuia maambukizi ya ugonjwa wa corona zinachukuliwa.
Askari wenye silaha wamekua wakiwapiga na  kuwarushia  maji ya  gesi watu  katika maeneo mbalimbali ya mataifa ya Afrika na wengine kufikia hata kuwauwa ili kuhakikisha kuwa hatua za kuzuia maambukizi ya ugonjwa wa corona zinachukuliwa.
Hatua zilizochukuliwa na polisi na askari, zimezuwa mjadala juu ya uhuru wa mtu binafsi na haki za binadamu, na kwa upande mwingine ni kuwa wanapaswa kuwalinda watu ili wasipate maambukizi ya virusi vya corona.
Kutoka na janga la kiafya,  baadhi ya serikali za Afrika wameanzisha sheria ya dharura ya adhabu mtandaoni.
Angalizo limetolewa na wanaharakati wa haki za binadamu kuwa janga hili likiisha ,hatua hizi zinaweza kunyima watu uhuru wa masuala muhimu.
Amri ya kutotoka nje usiku nchini Kenya.
Mamlaka imesema kuwa amri ya watu kutotoka nje, kutokuwa katika mikusanyiko ya watu inalengo la kuokoa maisha ya watu lakini hatua hizo tayari zimegharimu maisha ya watu.
Kijana mwenye miaka 13, raia wa Kenya aliyekuwa akicheza katika maeneo ya nyumbani kwao jijini Nairobi, alipigwa risasi na polisi na kufa kwa sababu alikuwa nje.
Vifo vingine vitatu vimeripotiwa kikiwemo cha dereva wa pikipiki aliyepigwa na polisi, vyombo vya habari nchini humo vimeripoti.
Rais Uhuru Kenyatta amewaomba radhi wakenya wote, kwa madhara ambayo yametokea kutokana na hatua walizochukua askari.Hatahivyo rais amewataka wananchi kuchukua tahadhari kwa kufuata maaagizo waliyopewa ili kuhakikisha kuwa maambukizi ya corona yanazuiliwa.
Nchi ya jirani ,Uganda,shirika la Human Right Watch limetoa madai kuwa polisi walikuwa wanatumia nguvu za ziada kuwapiga wafanyabiashara ndogondogo wa matunda na mbogamboga pamoja na waendesha bodaboda.
Polisi Afrika kusini wanafanya operesheni maalum kuzuia watu kutoka nje
Hata hivyo polisi waliwakamata watu 23 wakati katika operesheni hiyo na hao wote ni wapenzi wa jinsia moja ambao hawana makazi na kuwashutumu kuwa wamekiuka maagizo kwa kuzurura na hivyo kueneza maambukizi.
Haki za binadamu ni muhimu kuzingatiwa wakati serikali ikichukua jitihada za kukabiliana na mlipuko wa ugonjwa huu,  haswa kwa watu ambao hawana uwezo na hawana nyumba za kuishi kama vijana wa mtaani na wafanyabiashara,"HRW ilisema.
Katika hatua hiyo ya kukosoa hatua zinazochukiliwa na maafisa, askari 10 walishtakiwa kwa unyanyasaji kwa kumpiga mwanamke mmoja mwenye umri wa miaka 38 na kumlazimisha aogelee kwenye matope huko maeneo ya magharibi, Elegu.
Maafisa hawajakiri makosa yao bado.
Wakati Afrika Kusini kumerikodiwa kuwa na visa vingi vya ugonjwa wa Covid-19  barani Afrika, watu wapatao wanane wameuliwa na polisi tangu operesheni hiyo ianze Machi 26, Mkuu wa polisi wa masuala ya uchunguzi ameeleza.
Karibu mataifa yote barani Afrika yanapambana kuzuia maambukizi ya virusi vya corona huku kukiwa na na visa 10,000 vimethibitishwa kuwepo na wakiwa na hofu ya ugonjwa huu kusambaa zaidi.
Mataifa mengi ya Afrika hayana mfumo mzuri wa Afya ambao unaweza kukabiliana na janga hili la afya.
Makundi ya upinzani nchini Ghana  yanahofia sheria mpya inayompa mamlaka rais kuweka amri ya watu kutotoka nje.
"Tunataka marais watumie  mamlaka ya dharura katika katiba kuwa rais atatakiwa kuhudhuria bunge kila miezi mitatu ili wabunge waweze kuwasiliana naye juu ya hatua ambazo zinahitajika kuchukuliwa," Ras Mubarak, mbunge wa Upinzani chama cha National Democratic Congress, aliiambia  BBC.
" Sheria mpya inamruhusu kuwa na silaha na kutumia anavyojisikia, haswa katika kuwazuia watu kutotoka."
Waziri wa sheria nchini  bwana Gloria Akuffo alitetea sheria hiyo na kusema kuwa ilikuwa muswada maalum kwa ajili ya kusaidia taifa kulilinda  kiafya lakini pia kwa manufaa ya siku zijazo".
Mataifa mengine yalikuwa na wasiwasi huohuo.
Walimkosoa rais wa  Malawi bwana Peter Mutharika kuwa anatumia mlipuko wa ugonjwa wa corona kutatua matatizo yake ya kisaisa ".
"Serikali itataka kutumia sababu ya  maambukizi ya corona ili kuongeza muda wao wa kuwa madarakani," Gift Trapence,kiongozi wa shirika la kutetea haki za binadamu( Human Rights Defenders Coalition), ameiambia  BBC.
Bwana Mutharika, ambaye mwezi Julai mwaka huu atarudia kugombani a nafasi ya urais  ametangaza hali ya dharura katika taifa lake.
Mamlaka mapya yanamruhusu kutoruhusu mkusanyiko wa watu wengi.
"Wanafurahia kuwa hali hii ya  corona kwa sababu wanataka kuitumia ili wabaki madarakani," bwana Trapence alisema.
Waziri wa habari nchini Malawi bwana  Mark Botomani amekanusha madai hayo na kutaka yapuuzwe.
"Lengo letu kama serikai ni kutaka kuweka mazingira ambayo yatamlinda kila mtu na afya yake," waziri alisema.
Taifa ambalo ni la pili kwa kuwa na idadi kubwa ya watu, Ethiopia, limetangaza hali ya dharura na kuhairisha uchaguzi wa rais mpaka mwezi Agosti kwa sababu ya mlipuko wa corona.
Picha;Ethiopia ni taifa lenye idadi kubwa ya watu Afrika, limetangaza hali ya dharura
Waziri mkuu ambaye ni mshindi wa Nobel Prize bwana  Ahmed Abiy alisema kuwa walijadiliana na upinzani ili kupanga namna ya kukabiliana na janga hili la corona, na hivyo kukubaliana kuwa uchaguzi utabidi uchelewe  kidogo.
Ingawa wapinzani bado walisema kuwa tamko la hali ya dharura lisitumiwe vibaya.
Tahir Mohammed, kutoka chama chama cha National Movement of Amhara, alisema kuwa wana haki ya kufahamu kipi ambacho wanaruhusiwa kukifanya na kipi hawaruhusiwi kufanya.
"Tunachoona sasa ni kuwa serikali inaangazia manufaa ambayo wanaweza kupata," aliiambia BBC.
Kundi lingine la haki za binadamu wamekuwa na wasiwasi kuhusu watu wanaolengwa  na ambao wanakosoa maagizo ya maafisa kuhusu namna namna ya kukabiliana na janga la corona.
Mamlaka ya mawasiliano nchini Tanzania (TCRA) imefungia vituo vitatu vya  TV kwa kurusha matangazo ambayo yanasema  tofauti na kile ambacho rais alimaanisha katika  kukabiliana na virusi vya  corona.
TCRA haikufafanua makosa yao lakini iliripoti kuwa walimkosoa rais John Magufuli kwa kusema kuwa makanisa yasifungwe.
Waandishi 10 ambao waliandika madhara yaliotokana na amri ya nchi kufungwa walipigwa na maaskari, Robert Sempala, kutoka Human Rights Network for Journalists nchini Uganda, aliiambia  BBC.
Wakati Jumuiya  ya kulinda waandishi nchini Afrika Kusini imeeleza kuwa sheria mpya ya kutuma taarifa ambazo si sahihi zinamuweka mtu kwenye madai ya jinai.
Haki ya kuwa huru inawapa wasiwasi baadhi ya watu.
Mamlaka ya Kenya imekuwa ikifuatilia simu za mikononi za watu ambao wanahisiwa kuwa na ugonjwa wa Covid-19 ili kuweza kuwatenga kwa muda wa siku 14, alisema msemaji wa serikali , Cyrus Oguna.
"Tunataka kuwafahamu ni kina nani, na wako wapi,"Bwana  Oguna alisema, na kuongeza kuwa program ya simu imetengenezwa ili taarifa muhimu ziweze kupatikana.
Wakili mmoja nchini Kenya ambaye amebobea mambo ya usiri ,bwana  Mugambi Laibuta alisema kuwa uhuru ni jambo ambalo mtu hawezi kuliingilia , watu wanapaswa kupewa taarifa kuwa wanafuatiliwa na namna taarifa zao zitakavyotumika.
Afrika Kusini pia inatumia simu za mikononi kutoka makampuni mbalimbali kuweza kuwafuatilia watu ambao walihusiana na wagonjwa wa Corona.
Msemaji wa Umoja wa mataifa kwenye kitengo cha uhuru ,Bwana David Kaye, alisema kuwa anaelewa kwa nini serikali imeamua kutumia hatua hizo ili kukabiliana na janga hili la afya.
Kwa hali ilivyo kwa sasa ni ngumu kuhoji kwa nini.
Lakini kuzuia matumizi ya mamlaka vibaya , sheria zote mpya hazitasalia wakati ambao janga la corona litakuwa limeisha, aliongeza.
</doc>
<doc docid='bbc_habari-52360684' lang='swa' type='mono' source_url='https://www.bbc.co.uk/swahili/habari-52360684' term='COVID'>
Virusi vya corona: Walioambukizwa Tanzania wafikia 254
Wizara ya afya nchini Tanzania imethibitisha kuwa watu 84 wapya wameambukizwa virusi vya corona na kufikisha idadi ya wagonjwa wa Covid-19 kufikia 254.
Wizara ya afya nchini Tanzania imethibitisha kuwa watu 84 wapya wameambukizwa virusi vya corona na kufikisha idadi ya wagonjwa wa Covid-19 kufikia 254.
Wagonjwa hao wanatoka katika pande zote mbili za Tanzania, Zanzibar.
Kwa upande wa Bara maambukizi ya virusi hivyo sasa yameripotiwa katika mikoa 17, na wagonjwa wapya waliotangazwa Jumanne na Waziri Ummy mwalimu wanatoka mikoa ya Dar es Salaam(33), Arusha (4),Mbeya(3), Dodoma (3), Kilimanjaro(3), Pwani,(3) Tanga(3), Manyara(2), Tabora(1), Ruvuma(2), Morogoro(2) Rukwa(2), Kagera(1), Mara(1) na Lindi (1).
Habari zaidi zilizotolewa Jumatatu jioni na wizara hiyo zinaarifu kuwa watu watatu wapya wamefariki kutokana na sababu zinazohusiana na maradhi ya Covid-19.
Kwa mujibu wa taarifa hiyo wagonjwa wote walioripotiwa Tanzania bara wanaendelea kupata nafuu isipokuwa wanne ambao wanahitaji uangalizi maalum.
Kufikia sasa katika eneo la Tanzania bara wagonjwa wameambukizwa kama ifuatavyo kwenye mabano
Wagonjwa 23 kati hao 84 waliothibitishwa ni wale waliotolwa na Wizara ya Afya ya Zanzibar Jumatatu.
Hatuazilizochukuliwa kudhibiti maambukizi ni zipi?
Awali Bunge la Tanzania lilithibitisha kwamba mmoja wa wabunge wake ameambukizwa virusi vya corona.
Taarifa hiyo imetolewa na naibu spika wa bunge Tulia Ackson  japo hakutaja jina la mbunge huyo.
Aliongeza kuwa mbunge huyo anaendelea vizuri na kuongeza kuwa serikali inamuangalia na kumpatia matibabu stahiki.
Kulingana na maelezo ya mbunge huyo alisafiri na kwenda mjini Dar es Salaam hivi karibuni.
Kwa sasa vikao vya bunge hilo vimeahirishwa ili linyunyuziwe dawa ya kuzuia kusambaa kwa maambukizi ya virusi vya corona.
Tanzania imekuwa ikikosolewa kwa kutochukua hatua kali ikiwemo kuendelea kuruhusu maeneo ya ibada kuwa wazi.
Baadhi ya wanaharakati pamoja na viongozi wa upinzanii pia wanaitaka serikali kuweka marufuku ya watu kutoka na kuingia jijini Dar es Salaam ambayo inaonekana kuwa kitovu cha maambukizi ya virusi hivyo nchini humo.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52231387' lang='swa' type='mono' source_url='https://www.bbc.co.uk/swahili/habari-52231387' term='COVID'>
Virusi vya corona : Hatari ya kuwepo kwa dawa bandia katika nchi za Afrika
Idadi kubwa ya dawa bandia zinazohusishwa na virusi vya corona zinauzwa katika nchi zinazoendelea, Shirika la Afya Duniani (WHO) limetoa tahadhari.
Idadi kubwa ya dawa bandia zinazohusishwa na virusi vya corona zinauzwa katika nchi zinazoendelea, Shirika la Afya Duniani (WHO) limetoa tahadhari.
Uchunguzi wa BBC ulipata dawa bandia zinazouzwa Afrika, na wafanyabiashara bandia wakitumia mianya iliyo kwenye soko.
WHO imesema kutumia dawa hizi kunaweza kuwa na "athari mbaya".
Mtaalam mmoja alionya kuhusu "janga la bidhaa za chini ya kiwango na za bandia".
Ulimwenguni kote, watu wanahifadhi dawa za msingi. Hatahivyo, pamoja na wazalishaji wawili wakubwa zaidi wa vifaa vya matibabu duniani na India- wakati huu wa kutotoka nje, mahitaji sasa yanazidi usambazaji na mzunguko wa dawa bandia unaongezeka.
Katika wiki hiyo hiyo Shirika la Afya Duniani (WHO) lilitangaza ugonjwa wa ugonjwa wa corona kuwa janga, Operesheni Pangea, kitengo cha kupambana na uhalifu wa dawa ulimwenguni cha Interpol, kikamatawatu 121 katika nchi 90 ndani ya siku saba, na kukamata dawa hatari zenye thamani ya zaidi ya pauni milioni 11.
Kuanzia Malaysia hadi Msumbiji, maafisa wa polisi walikamata  maelfu ya barakoa bandia na dawa bandia, ambazo nyingi zilidaiwa kuwa na uwezo wa kutibu virusi vya corona.
''Biashara haramu ya vifaa vya tiba wakati huu wa janga, inainesha hali ya kutojali maisha ya watu'', anasema Katibu mkuu wa Interpol Jurgen Stock.
Kwa mujibu wa WHO, biashara hii pana ya dawa bandia, ambayo inahusisha dawa ambazo zinaweza kuharibiwa na vijidudu, ambazo hazina viambato vinavyofanya kazi, au kuwa na viambato visivyofaa ni ya thamani ya zaidi ya dola za Marekani bilioni 30 katika nchi zenye kipato cha kati na cha chini.
''Dawa hizi bandia zitashindwa kutibu ugonjwa kama inavyotarajiwa'', alisema Pernette Bourdillion Esteve, kutoka kitengo cha WHO kinachoshughulika na udhibiti wa vifaa tiba bandia.
''Lakini hatari kubwa ni kuwa zinaweza kusababisha madhara, kwa kuwa zinaweza kuwa na viambata vyenye sumu.''
Usambazaji dawa
Soko la dawa la dunia lina thamani ya zaidi ya dola trilioni moja za Marekani.
Kuanzia kwa atengenezaji wakubwa katika maeneo kama China na India, kuelekea kwa wafungashaji barani Ulaya, Afrika Kusini au bara Asia, kwenda kwa wasambazaji wanaozituma dawa hizo kwenda kwenye kila nchi duniani.
''Pengine hakuna kitu kingine kinachoigusa dunia nzima kwa pamoja kama dawa'' alisema Esteve. Hatahivyo, wakati dunia ikiwa imejifungia ndani, mlolongo wa usambazaji sasa umeanza kukatika.
Kampuni za dawa nchini India zimeiambia BBC kuwa kwa sasa zinazalisha asilimia 50-60 ya uwezo wao wa kawaida.
Kampuni za India zinasambaza asilimia 20 ya dawa muhimu kwenda Afrika. Mataifa mengi yameathirika barani humo.
Mwanafamasia mjini Lusaka, nchini Zambia,Ephraim Phiri anasema amekuwa akikiona kikwazo hicho.
''Dawa zimeanza kuisha na hatuna nyingine .Hakuna tunachoweza kufanya. Imekuwa vigumu kupata dawaâ¦.hasa dawa muhimu kama antibiotic na za kupambana na malaria.''
Wazalishaji na wasambazaji wanapata tabu kwa kuwa viambata ghafi kwa ajili ya dawa kwa sasa ni ghali mno, baadhi ya kampuni hawawezi kukabiliana na gharama ya kuendelea na uzalishaji.
Mzalishaji mmoja nchini Pakistan anasema alikuwa akinunua viambata ghafi kwa ajili ya dawa za kutibu malaria iitwayo hydrochloroquine kwa gharama ya dola 100 kwa kilo moja .Lakini hii leo imeongezeka hadi dola za Marekani 1,150 kwa kilo moja.
Kutokana na ongezeko la nchi zinazotekeleza amri ya kutotoka nje, si tu kupungua kwa uzalishaji ni tatizo, bali pia ongezeko la mahitaji, watu wakinunua dawa hizo kwa wingi duniani kwa ajili ya kuzihifadhi.
Kupungua kwa usambazaji wa dawa na ongezeko la mahitaji, WHO imeonya hatari ya ongezeko la hatari la uzalishaji na uuzaji wa dawa bandia.
''Ikiwa usambazaji hautakidhi mahitaji,'' alisema Esteve, kutoka WHO, ''husababisha kuwepo kwa mazingira ya kuwepo kwa dawa bandia zisizo na viwango bora kuanza kukidhi mahitaji ya watu.''
Dawa bandia
Akizungumza na wanafamasia na kampuni za kutengeneza dawa  duniani, usambazaji wa dawa za kupambana na malaria duniani uko kwenye tishio.
Tangu rais wa Marekani, Donald Trump alipoanza kuhusisha chloroquine na Hydroxychloroquine na virusi vya corona kumekuwa na ongezeko kubwa la uhitaji wa dawa hizi ambazo kwa kawaida hutumika kupambana na malaria.
WHO imeeleza mara kwa mara kuwa hakuna ushahidi kuhusu dawa hizi kutumika kupambana na covid-19.
Hata hivyo Rais Trump alisema'' utapoteza nini? Tumia.''
Wakati mahitaji ya dawa yakishika kasi, BBC imebaini uwepo wa dawa nyingi bandia aina ya chloroquine zikiwa zinasambazwa nchini Jamuhuri ya kidemokrasia ya Congo na Cameroon.
WHO pia imegundua dawa bandia zikiuzwa nchini Niger.
Kwa kawaida chloroquine huuzwa kwa dola za Marekani 40 kwa vidonge 1,000. Lakini wanafamasia nchini DRC walikuwa wakiuza kwa dola 250.
Dawa zilizokuwa zinauzwa zinadaiwa kutengezwa nchini Ubelgiji  na kampuni ya "Brown and Burk Pharmaceutical limited". Hata hivyo kampuni hiyo iliyosajiliwa nchini Uingereza imekana kuhusika na dawa hizo. ''Hatutengenezi dawa hii, ni bandia.''

</doc>
<doc docid='bbc_habari-52313324' lang='swa' type='mono' source_url='https://www.bbc.co.uk/swahili/habari-52313324' term='COVID'>
Virusi vya Corona: Wagonjwa 9 wapya wathibitishwa Kenya
Idadi ya waliombukizwa kenya na virisi vya corona imefikia 234 baada ya wagonjwa wengine tisa kutangazwa Alhamisi.
Idadi ya waliombukizwa kenya na virisi vya corona imefikia 234 baada ya wagonjwa wengine tisa kutangazwa Alhamisi.
Akihutubia taifa rais Uhuru Kenyatta amesema kwamba watu 704 walipimwa katika kipindi cha saa
Aidha kiongozi huyo wa taifa alisema kwamba watu 53 wamepona huku idadi jumla ya walioambukizwa ikifikia 234.
Rais Kenyatta amethibitisha kwamba uwezo wa kupima virusi hivyo unaendelea kuimarika na kwamba upimaji wa watu wengi kwa wakati mmoja utaanza katika maeneo yaliyolengwa kwanza kabla ya kupelekwa hadi  maeneo mengine.
Pia alitangaza Kwamba takriban watu 1000  walikuwa wamewekwa katika karantini  huku wengine 156 wakiwa katika vituo vya kujitenga
Juhudi za kuwalinda Wakenya dhidi ya virusi vya corona kufikia sasa zimemfanya rais Uhuru Kenyatta kutoa agizo  la amri ya kutotoka nje kuanzia mwendo wa saa moja usiku hadi saa kumi na moja alfajiri.
Wakenya waliopo katika kaunti za Nairobi, Mombasa Kilifi na Kwale pia wameagizwa kutotoka katika kaunti hizo  mbali na kupiga marufuku kuingia na kutoka kwa ndege za kigeni.
1.Wizara ya Afya na huduma za umma itaanzisha hazina ya kuwasaidia wafanyakazi wa Afya wanaokabiliana na mlipuko wa virusi vya corona
2. Wizara ya elimu itachukua hatua kuwalinda wanafunzi kutokana na athari mbaya za hatua zilizochukuliwa kukabiliana na Covid-19
3. Mamlaka ya usambazaji wa tiba nchini Kenya  itaondoa masharti ya ununuzi wa vifaa vya kujilinda dhidi ya Covid-19 kwa takriban miezi mitatu ili kurahisishia kaunti kununua vifaa hivyo.
4. Nyumba za watu wasiojiweza jijini Nairobi zitafaidi kutokana na fedha zilizotengwa na serikali kusaidia familia zisizojiweza
5.Bunge litapitisha tena mapendekezo na miswada kuhusu vichocheo vya uchumi.
6. Ili kuhakikisha msaada unagawanywa kwa njia salama, mfuko wa hali ya dharura wa kukabiliana na Covid-19, Kenya na mashirika mengine ya usalama yatashirikiana kuratibu miradi kama ule wa Adopt a Needy Family, ambapo raia wa Kenya wanasaidiana kipindi hiki cha janga kuhakikisha hatua zinachukuliwa bila kufuata urasimu
7.Afisa yeyote wa polisi atakayekiuka sheria wakati anatekeleza hatua za kukabiliana na usambaaji wa virusi atakabiliwa na mkono wa sheria.
Wakati huohuo, Kenya imepokea karibia vifaa 40,000 vya kupimia Jumatano ikiwa ni katika kuimarisha hatua za kuimarisha uwezo wa kupima watu kunakoendana na lengo la kupima, kutengwa walioathirika na kutibu.
Wizara ya afya imetangaza Jumatano kwamba nchi hiyo imepokea vifaa vya kupimia mfano wa vijiti 18,900, vifaa vya kuwekea vipimo 18,912, sare na vifaa vya kujikinga kwa wahudumu wa afya 3,790, vipimajoto vya kushikililiwa, glavu na mashine za kupuma kutoka kwa mfanyabiashara wa kundi la Alibaba, Jack Ma.
Waziri amesema Kenya pia ilikuwa imepokea shehena ya glavu, vifaa vya kujikinga kwenye uso na barakoa zinazovaliwa wakati wa upasuaji kutoka China, Ufaransa na Ujerumani kupitia Shirika la Afya Duniani (WHO).
</doc>
<doc docid='bbc_habari-52407678' lang='swa' type='mono' source_url='https://www.bbc.co.uk/swahili/habari-52407678' term='COVID'>
Virusi vya Corona: Matumaini yafifia baada dawa ya remdesivir kugonga mwamba
Dawa iliyokuwa ikitazamiwa kutibu virusi vya corona inaripotiwa kushindwa kufikia viwango vya ufanisi katika jaribio la kwanza la matibabu.
Dawa iliyokuwa ikitazamiwa kutibu virusi vya corona inaripotiwa kushindwa kufikia viwango vya ufanisi katika jaribio la kwanza la matibabu.
Kumekuwa na matumaini makubwa kwamba dawa ya remdesivir ingeweza kutibu ugonjwa wa virusi vya corona,  Covid-19.
Lakini jaribio la dawa hiyo nchini Uchina limeonesha kuwa dawa hiyo haikufanikiwa, kwa mujibu wa waraka uliochapishwa kimakosa na Shirika la Afya Duniani (WHO).
Dawa hiyo haikuboresha hali za wagonjwa au kupunguza kiwango cha virusi katika damu, ulisema waraka huo.
Kampuni ya Marekani inayotengeneza dawa hiyo, Gilead Sciences, imesema kuwa waraka huo ulipotosha  uchunguzi wake.
Taarifa juu ya kushindwa kwa jaribio la dawa hiyo ilisambaa baada ya WHO kutuma maelezo katika kanzidata (hofadhi ya kumbukumbu za kimtandao) yake ya kitabibu , na baadae kuondosha data hizo.
WHO imethibitisha kuwa ripoti hiyo ya muswada iliwekwa mtandaoni kimakosa.
Taarifa hiyo inaonesha kuwa kuwa watafiti waliwafanyia uchunguzi wagonjwa 137, wakawapatia dawa 158 na kulinganisha mafanikio na waliosalia 79, ambao walipewa  dawa isiyo na kemikali ya  placebo.

Baada ya mwezi mmoja, asilimia 13.9 ya wagonjwa waliokuwa wakipokea dawa hiyo walikufa ikilinganishwa na asilimia 12.8 ya wale waliopokea placebo. Jaribio lilisitishwa mapema kwa sababu ya madhara yake.
"Remdesivir haikuhusishwa na faida za kimatibabu wala za uchunguzi wa virusi ,"ulieleza muhtasari wa waraka huo.
Viwango vya hisa vilishuka katika masoko makuu matatu ya hisa nchini Marekani  kwa zaidi ya 1% ya faida baada ya taarifa juu ya  jaribio hilo kutangazwa kutangazwa.
Kampuni iliyotengeneza dawa imesem nini?
Gilead imepingana na taarifa ya WHO.
"Tunaamini kuwa taarifa iliyotumwa ilijumuisha data zisizofaa kuhusu  utafiti," msemaji wa kampuni ya Gilead alisema na kuongeza kuwa utafiti ulisitishwa mapema kutokana na kujitokeza kwa watu wachache kushiriki na hivyo takwimu zake hazikuwa na maana.
''Kutokana na hilo, matokeo hayakukamilika ingawa kile kilichojitokeza katika data kinaonesha uwezekano wa faida ya dawa ya remdesivir, hususani miongoni mwa wagonjwa waliotibiwa katika hatua za mapema za ugonjwa," alisema.
Hii haina maana ni mwisho wa safari wa dawa hiyo , hata hivyo majaribio kadhaa yanayoendelea yatatoa picha ya wazi kuhusu matumizi ya dawa hiyo.
</doc>
<doc docid='bbc_habari-52338638' lang='swa' type='mono' source_url='https://www.bbc.co.uk/swahili/habari-52338638' term='COVID'>
Virusi vya corona: Uganda kumrudisha nyumbani Mtanzania aliyeambukizwa corona
Wizara ya afya nchini Uganda imethibitisha kuwa ipo katika harakati za kumtafuta raia wa Tanzania aliyepatikana na virusi vya corona kwa lengo la kumrudisha nyumbani.
Wizara ya afya nchini Uganda imethibitisha kuwa ipo katika harakati za kumtafuta raia wa Tanzania aliyepatikana na virusi vya corona kwa lengo la kumrudisha nyumbani.
Mtu huyo wa miaka 34, ambaye ni dereva wa lori kutoka Dar es Salaam, Tanzania aliwasili  katika kituo cha mpakani cha Mutukula Aprili 16 ,2020.
Kwa mujibu wa taarifa iliyotolewa na Wizara ya Afya mtu huyo hakuonesha dalili zozote za Covid-19.
Hatua ya Uganda kuwarudisha makwao raia wa kigeni waliopatikana na ugonjwa wa corona imezua gumzo kali katika mitandao ya kijamii ndani na nje ya nchi hiyo.
Siku ya Alhamisi waziri wa Afya Ruth Jane Aceng alisema kuwa mataifa wanachama wa Muungano wa Afrika Mashariki yalikubaliana kila raia wa nchi hizo ambaye atakayepatika na virusi vya ugonjwa wa corona atarejeshwa nyumbani kwa matibabu.
Alisema kuwa Uganda kila siku huwapokea hadi madereva 3,000 wa malori kutoka mataifa ya kanda ya Afrika Mashariki na kwamba nchi hiyo haita weza kuwapa huduma za matibabu.
Ijumaa ya Aprili 17, 2020, Uganda ilithibitisha kuwa na mgonjwa mmoja wa corona baada ya kufanyia uchunguzi sampuli 774 miongoni mwa  sampuli kutoka kwa madereza wa maroli katika vituo vya mpakani kabla waingie nchini humo.
Sampuli 376 kati ya sampuli 774 zilizopimwa hazikupatikana kuwa na virusi vya corona.
Kufikia sasa Uganda ina jumla ya wagonjwa 55 wa Covid-19.
Hatua zingine zilizochukuliwa Uganda
Mapema wiki hii Rais wa Uganda Yoweri Museveni aliongeza marufuku ya kutotoka nje kwa siku 21 zaida ana kusema kuwa hatua zote zilizotangazwa ilipotangazwa marufuku ya awali zitaendelea kama kawaida.
Hatua hizo ni pamoja na kuzuia kabisa mikusanyiko ya watu. Nyumba za ibada na taasisi zote za elimu zitaendelea kufungwa.
Watu pekee watakaoruhusiwa kutoka na kuendelea na shughuli zao ni wafanyakazi katika sekta muhimu kama afya, ulinzi na usalama, wafanyakazi wa benki na wanahabari.
Usafiri wa umma na wa ndege za abiria pia umepigwa marufuku.
Magari ya mizigo pamoja na ndege za mizigo zinaruhusiwa kuendelea na shughuli zake. Hata hivyo marubani na wasidizi wao katika ndege za mizigo watawekwa katika maeneo maalumu chini ya uangalizi wa serikali.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-51964170' lang='swa' type='mono' source_url='https://www.bbc.co.uk/swahili/habari-51964170' term='COVID'>
Coronavirus: Marekani yaonya kupigwa raia wa kigeni nchini Ethiopia
Balozi wa Marekani nchini Ethiopia ameonya kuwa wageni wanashambuliwa katika miji kote nchini baada ya kutuhumiwa kuambukizwa Covid-19, ugonjwa wa kupumua unaosababishwa na virusi vya corona.
Balozi wa Marekani nchini Ethiopia ameonya kuwa wageni wanashambuliwa katika miji kote nchini baada ya kutuhumiwa kuambukizwa Covid-19, ugonjwa wa kupumua unaosababishwa na virusi vya corona.
Katika tahadhari ya usalama iliyowekwa kwenye tovuti yake, balozi huyo alisema "unaendelea kupokea ripoti kuhusu kuongezeka kwa maoni yanayowapinga-wageni" tangu kisa cha kwanza cha virusi kilipothibitishwa  nchi hiyo ya pili kwa kuwa na idadi kubwa ya watu barani Afrika wiki iliyopita.
Kauli za dharau kama "Uchina" na "ferengi" ( wageni) "yameripotiwa kuhusishwa na virusi vya 'corona', ikiashiria mlipuko wa Covid-19 kuhusishwa na wageni nchini Ethiopia", iliongezea.
"Ripoti zinaonyesha kuwa wageni wameshambuliwa kwa mawe, wamekataliwa huduma za usafirishaji ... wakitemewa mate, kukimbizwa kwa miguu, na kushukiwa kuambukizwa na Covid-19," ubalozi uliongeza.
Ethiopia imegundua kuambukizwa kwa watu sita na virusi vya corona wakwanza alikuwa raia wa Japan ambaye alisafiri kutoka nchi ya Afrika Magharibi, Burkina Faso.
Serikali ya Ethiopia imesemaje?
Waziri Mkuu wa Ethiopia na mshindi wa tuzo ya amani ya Nobel amewaambia raia wa nchi yake kuwa virusi vya corona havina uhusiano wowote na uraia
Taarifa ya Abiy Ahmed imesema:
''Ni muhimu kufahamu kuwa virusi havina uhusiano na nchi au uraia wa mtu.''
''Kila mmoja yuko katika hatari ya kupata maambukizi hivyo kufuata taratibu zilizowekwa na Wizara ya afya ni muhimu sana''.
''Jitihada za kuzuia zifanye watu kutozingatia utu na huruma kwa wengine''
''Katika jumuia ya ulimwengu kila mmoja ni mwangalizi wa mwenzie. Hivyo hofu isitupore utu wetu.''
Ethiopia mpaka sasa imethibitisha kuwa na wagonjwa sita wa virusi vya corona, akiwemo raia wa Japan na mwanadiplomasia wa Uingereza.
</doc>
<doc docid='bbc_habari-52014752' lang='swa' type='mono' source_url='https://www.bbc.co.uk/swahili/habari-52014752' term='COVID'>
Coronavirus: Idadi ya wagonjwa wa virusi vya corona Uganda, Rwanda yapanda kwa kasi
Idadi ya wagonjwa wa virusi vya corona (Covid-19) katika nchi za Afrika Mashariki za Uganda na Rwanda imepaa kwa kasi huku nchi hizo zikipambana kuzuia maambukizi zaidi.
Idadi ya wagonjwa wa virusi vya corona (Covid-19) katika nchi za Afrika Mashariki za Uganda na Rwanda imepaa kwa kasi huku nchi hizo zikipambana kuzuia maambukizi zaidi.
Nchini Uganda jana usiku wametangaza wagonjwa wapya nane na kufikisha idadi ya wagonjwa wa Covid-19 kufikia tisa.
Wagonjwa hao wapya wanane wote ni raia wa Uganda ambao wamerejea nchini humo kutokea Dubai baina ya tarehe 20 na 22 mwezi huu.
Waziri wa Afya wa Uganda, Jane Ruth Aceng amewaambia wanahabari kuwa kufikia sasa nchi hiyo imebaini wasafiri 2,661 wakiwemo raia wa nchi hiyo ambao wanaweza kuwa na hatari ya kusambaza maambukizi na watu wote hao wapo chini ya uangalizi maaalumu.
"Kati ya hao, watu 1,356 wanafuatiliwa kwa ukaribu; watu 774 wapo karantini kwenye maeneo maalumu yaliyotengwa huku 582 wakijitenga wenyewe kwa kujiweka karantini," ameeleza waziri Aceng.
Kwa mujibu wa waziri huyo wasafiri 1,305 tayari wameshamaliza kipindi cha siku 14 za kujitenga na kufuatiliwa hali zao.
Mgonjwa wa kwanza wa virusi hivyo anaelezwa kuendelea vizuri katika hospitali ya Entebbe.
Wagonjwa wapya wa virusi vya corona 17 wametangazwa jana usiku nchini Rwanda na kufanya idadi ya maambukizi nchini humo kufikia watu 36.
Kwa mujibu wa taarifa ya Wizara ya Afya ya Rwanda mchanganuo wa wagonjwa hao 17 ni; wasafiri tisa walioingia Rwanda kutoka Dubai, wasafiri watatu kutoka Kenya, wawili kutoka Marekani, mmoja kutoka India na mmoja kutoka Qatar.
Mtu mmoja pia amekutwa na virusi hivyo baada ya kutangamana na mtu ambaye aligundulika navyo hapo awali.
Kwa mujibu wa taarifa ya wizara hiyo, wasafiri wote hao waliingia nchini Rwanda baina ya tarehe 17 na 20.
Wagonjwa wote 36 kwa mujibu wa Wizara ya Afya wa Rwanda wanaendelea na matibabu na wapo katika hali nzuri.
</doc>
<doc docid='bbc_habari-51957593' lang='swa' type='mono' source_url='https://www.bbc.co.uk/swahili/habari-51957593' term='COVID'>
Coronavirus: Mataifa ya Asia yakumbwa wimbi la pili la visa vinavyoingizwa kutoka nje
Korea Kusini, Uchina,China na Singapore ni miongoni nchi za Asia yanayokabiliwa na wimbi la coronavirus, linalosababishwa na watu wanaoingia kutoka nje ya nchi.
Korea Kusini, Uchina,China na Singapore ni miongoni nchi za Asia yanayokabiliwa na wimbi la coronavirus, linalosababishwa na watu wanaoingia kutoka nje ya nchi.
China ambako kisa cha kwanza kilitokea,iliripoti kutokuwa na kisa cha coronavirusi siku ya Alhamisi kwa mara ya kwanza tangu mlipuko ulipoanza, yakiwa ni mafanikio makubwa.
Lakini iliripoti visa 34 miongoni mwa watu waliorejea China kutoka nje ya nchi hiyo.
Singapore pia iliripoti visa vipya 47 ambapo 33 kati ya visa vivyo vilikua ni vya wakazi wa Singapore waliojrejea nchi mwao.
Korea Kusini ilishuhudia kuongezeka kwa haraka kwa visa vipya siku ya Alhamisi vikifikia hadi 152, ingawa haijabainika wazi ni vingapi vililiingia kutoka nje ya nchi.
Katika tukio jingine katika kitovu cha maambukizi katika nyumba ya wazee mjini Daegu, watu 74 walipatikana virusi vya corona where 74.
Unaweza pia kusoma:
Japani iliripoti visa vingine vipya vitatu Jumatano. Lakini Hokkaido, jimbo ambalo limeathirika zaidi nchini humo likiwa na visa 154, limeondoa hali ya tahadhari tangu mwishoni mwa mwezi wa Februari,baada ya maafisa kusema kuwa virusi hivyo havisambai tena.
Maafisa wamewataka watu kuendelea kuwa waangalifu na kubaki majumbani mwao, lakini wanasema  "hakuna watu wanaoambukizwa virusi ambavyo vimesababisha kuathirika kwa mazingira ya tiba.''
"Tumechukua hatua kubwa zinazozuwia watu kwenda nje, lakini kuanzia sasa, tutaingia katika awamu ya kuzuwia hatari ya kuenea kwa maambukizi huku wakiendelea na shughuli za kijamii na kiuchumi," alisema gavana Naomichi Suzuki Jumatano.
Tume ya afya nchini Uchina  (NHC) iliripoti kuwa hakuna kisa cha maambukizi  yaliyofanyika ndani ya nchi nchini China kwa mara ya kwanza tangu virusi  vilipoibuka mwishoni mwa mwezi wa Disemba mwaka jana.
Pia ilisema hakuna kisa chochote cha coronavirusi kabisa katika Wuhan, ambacho ni kitovu cha mlipuko-mji ambao awali ulisitisha shughuli zote na watu kukaa majumbani mwao, lakini watu 34 waliwasili kutoka nje ya nchi na kuingiza virusi vya corona nchini humo.
Idadi ya vifo nchini Uchina sasa imefikia watu 3,245, hata hivyo kuna maswali ambayo yamekua yakiendelea kuitokeza juu ya uaminifu wa data zinazotolewa na China.
Nchi zote nne zimekua zikionyesha mafanikio katika udhibiti wa kueneo kwa maambukizi hayo, lakini hofu ya maambukizi iliyoko kwenye maeneo mengine inaweza kukwamisha mafanikio.
Korea Kusini imekua ikisifiwa kwa juhudi zake za ilivyoshughulikia janga, ambazo zimekua zikijumuisha kuyatafuta maambukizi, kuwafanyia vipimo watu wengi na kuwatenga haraka wagonjwa.
Kasi ya maambukizi mapya ya kila siku imepungua tangu mlipuko ulipoingia nchini humo mapema mwezi huu.
Kabla ya Jumatano, idadi ya watu walioambukizwa virusi imekua mara dufu kwa siku nne zilizopita.
Maafisa wa afya wameonya kuwa hakuna muda wa kulegeza mashartii na kwa mara nyingine tena wameutaka umma kuwa mabali na mikusanyiko mikubwa ya watuyakiwemo makanisa, nyumba za wazee, intaneti cafe na kumbi za densi.
'Baki nyumbani, tafadhali '
Kwa sasa wasi wasi si kwa mataifa ya Ulaya na Marekani, bali kiwango kipya  kilichoashiriwa cha mlipuko wa virusi   vinavyoingia barani Asia kutoka maeneo ya mbali ya bara hilo
Ofisi ya ngazi ya juu ya afya nchini Malaysia JUmatano iliwaomba watu "kaeni majumbani mwenu na ujilinde binafsi na familia yako. Tafadhali".
Malaysia, ambayo  imefunga baadhi ya shughuli zake  kukabiliana na mlipuko, imekua na visa 710, idadi ambayo ni mbaya zaidi katika eneo la Kusini mashariki mwa Asia.
Vingi kati ya visa vinauhuiano na tukio moja la kidini katika mji mkuu, Kuala Lumpur, la mwezi Februari.
"Tuna fursa ndogo sana ya kuvunja mzunguko wa maambukizi ya  COVID-19  ,"Noor Hisham Abdullah, mkurugenzi mkuu wa Afya nchini Malasyia, alisema katika mtandapo wa  Facebook.
"Kufeli sio chaguo hapa.Lasivyo tunaweza kukabiliana na wimbio la tatu la virusi hivi, ambao ni mkubwa kuliko  tsunami, tukiwa na mtizamo  wa  'kwani nini '
Kwa mujibu wa idadi iliyotolewa na Chuo Kikuu cha Johns Hopkins nchini Marekani, kuna visa 215,955 vya coronavirus na vifo vilivyotokana na maambukiz hayo ni  8,749 kote duniani.
Shirika la afya duniani (WHO) inasema  wengi miongoni mwa - 80% - ya visa hivyo vimetokea Ulaya na kanda ya Pasifiki Magharibi, ambayo inajumuisha sehemu kubwa ya Asia.
</doc>
<doc docid='bbc_habari-52312365' lang='swa' type='mono' source_url='https://www.bbc.co.uk/swahili/habari-52312365' term='COVID'>
Virusi vya corona: Wanaofadhili WHO , na athari za Trump kulinyima ufadhili shirika hilo
Wingu la hofu limetanda kuhusu hatma ya shirika la afya duniani WHO  kufuatia uamuzi uliochukuliwa na rais Donald Trump wa Marekani
Wingu la hofu limetanda kuhusu hatma ya shirika la afya duniani WHO  kufuatia uamuzi uliochukuliwa na rais Donald Trump wa Marekani
Rais Donald Trump Jumanne aliagiza kusitishwa kwa ufadhili wa Marekani katika Shirika la Afya Duniani wakati linakabiliana na janga la virusi vya corona lililokumba ulimwengu.
Rais wa Marekani amesema kwamba hatua hiyo itatekelezwa huku ikipitia tena jukumu la Shirika hilo wakati ambapo limeshindwa kusimamia uendeshaji wa shughuli za kukabliana na ugonjwa wa covid-19, pamoja na madai ya kutosema ukweli kuhusu maambukizi hayo.
"Ikiwa WHO ingekuwa imefanya kazi yake ya kutuma wataalamu wa kitabibu nchini China ili kutathmini hali ilivyo, na kuikosoa China kwa kutokuwa wazi, ugonjwa huo ungeweza kudhibitiwa na kutokea kwa idadi ndogo ya vifo," Trump alisema, ambaye anashutumu shirika hilo kwa kuipendelea China chimbuko la janga la corona.
Lakini Je WHO imekuwa ikifadhiliwa vipi?
Ufadhili wa lazima na wakujitolea
Shirika hilo liliundwa 1948 kama sehemu ya mfumo wa Umoja wa Mataifa, likilenga kuendeleza afya bora, kuhakikisha dunia inakuwa salama na kuhudumia wale walio katika hatari zaidi."
Taasisi hiyo, ambayo makao yake makuu ni Geneva (Uswizi), ilikuwa na bajeti ya karibia dola bilioni 5.6 kwa kipindi cha miaka miwili 2018-2019, na vyanzo vyake ni viwili tofauti.
Kwanza, kuna pesa ambazo ni lazima zitolewe na nchi washirika 194.
Kila nchi inatakiwa kulipa kiwango fulani kulingana na Umoja wa Mataifa kupitia mfumo ambao ni vigumu kuelezeka kwasababu unazingatia utajiri wa nchi na idadi ya watu.
Ni pesa ambayo kwa msingi huwa inasimamia mishahara na utawala wa shirika hilo.
Mwaka 2018-2019, ufadhili huo ulijumuisha karibia dola milioni 950 za Marekani.
Pili ni ufadhili wa kujitolea unaowezesha nchi na maeneo kuahidi pesa watakazochangia kwa maswala maalum, kama vile chanjo ya ugonjwa wa polio, afya ya wanawake au ukabilianaji na matumizi ya tumbaku.
Mwaka 2018-2019, fedha hizo zilikuwa karibia dola bilioni 4.3.
Jack Chow, aliyekuwa balozi wa Marekani katika kukabiliana na ukimwi na aliyekuwa Naibu Mkurugenzi wa WHO, anasema katika miaka ya hivi ya karibu shirika hilo limekuwa likijitegemea kusaidiwa katika kupata raslimali zake ambazo tayari ni sehemu ya bajeti yake.
"Hili linasababisha matatizo kwasababu ni wafadhili ndio wanaoandaa ajenda zitakazofuatwa na shirika hilo badala ya kufanya maamuzi yao kwa kuzingatia taaluma," Chow amesema katika mahojiano na BBC Mundo.
Kulingana na taarifa za matumaizi ya  fedha za hivi karibuni zilizotolewa na WHO, Marekani ndio mchangiaji mkubwa wa shirika hilo baada ya kujitolea kufadhili dola milioni 893 za Marekani 2018-2019 kwa miaka miwili, ambapo hadi dola milioni 553 za Marekani zimeshatolewa kufikia robo ya nne ya 2019.
Hiyo ikiwa ni sawa na asilimia 14.67 ya raslimali zote zilizopokelewa na shirika hilo.
Tofauti na China ambayo ilikuwa imejitolea kutoa dola milioni 86 za Marekani, ambayo tayari imetoa dola milioni 7.9. Ikiwa ni sawa na asilimia 0.21 ya fedha hizo.
Trump anashutumu WHO kwa kushindwa kuzungumza na serikali ya China kuhusu uchangiaji wao, chimbuko la mlipuko wa sasa wa virusi vya corona.
Baada ya Marekani, ni shirika la kibinafsi la Bill and Melinda Gates Foundation, ambalo liliahidi kutoa karibia dola milioni 530 ambazo tayari imetoa dola milioni 367 million, sawa na asilimia 9.76.
Shirika la Gates lilikosoa amri ya Trump ya kusitisha uchangia wake kwa WHO.
Mchangiaji mkubwa wa tatu ni GAVI, shirika ambalo linajumuisha mashirika ya umma na serikali ambayo yanapigia upato kuongeza upatikanaji wa chanjo kwa nchi 73 katika maeneo ya kaskazini kote duniani.
Ufadhili wao ni hadi dola milioni 316 million, asilimia 8.9 ya fedha hizo zilishapokelewa na WHO.
Uingereza ambayo ni mchangiaji mkubwa wa nne, na nchi ya pili ambayo inachangia kwa kiasi kikubwa huku ikiwa hadi robo ya nne ya 2019 ilikuwa imeshawasilisha dola milioni 294 million, sawa na asilimia 7.79 ya bajeti hiyo.
Amerika ya Kusini, nchi zenye kuchangia kwa kiasi kikubwa ni Brazil (dola milioni 35.5 za Marekani), Mexico (dola milioni 13.7 za Marekani) na Argentina (dola milioni 8.5 za Marekani).
Ikiwa Marekani itafanikiwa kutoanza kuchangia, Who itakuwa na changamoto.
"Uamuzi wa Trump kusitisha ufadhili kwa WHO utakuwa na athari kubwa," amesema Dr. Jack Chow katika mahojiano na BBC Mundo.
"Lengo kuu la WHO ni kuzuia kusambaratika kwa mifumo ya afya ambayo ni hafifu kote duniani. Washauri wa WHO wanashirikiana na idara za afya, madaktari wa kijamii na wafanyakazi wa afya kuwasaidia kutoa huduma bora kwa wagonjwa," amiongeza.
"Hatua ya Trump huenda ikamaanisha kutamatisha miradi mingi ya msingi, kufutwa kazi kwa washauri wengi wa WHO kutoka nchi mbalimbali duniani, pamoja na kwamba watu wengi wa maeneo kama vile Amerika ya Kusini huenda wakawa hatarini sio tu kwasababu ya covid- 19 lakini hata kwa magonjwa mengine mengi kama kifua kikuu na malaria, " Chow ameonya.
Kulingana na takwimu za hivi karibuni zilizochapishwa na WHO, raslimali iliyotolewa na Marekani kwa miaka miwili 2018-2019 kiwango kikubwa cha ufadhili wake umeelekezwa mashariki ya eneo la Mediterranean, kwa nchi 22 kutoka Morocco hadi Pakistan.
Eneo hilo limepokea karibia dola milioni 201 za Marekani, sawa na asilimia 36 ya pesa zilizotolewa na Washington.
Eneo la pili lenye kupokea kiwango cha juu cha pesa hizo ni Afrika, ambayo inajumuisha nchi 47 kwa bara hilo huku ufadhili kutoka Marekani ukiwa ni jumla ya dola milioni 151 za Marekani.
Eneo la tatu linalopokea ufadhili wa Marekani ni makao makuu ya WHO, ambayo yanapokea karibia dola milioni 101 za Marekani, kiasi hicho kikitumiwa kwa uendeshaji wa shughuli zake na kampeni kadhaa za masuala ya afya.
Ni asilimia kidogo tu ya ufadhili wa Marekani karibia dola 280,000 sawa na takriban asilimia 0.5, ambazo zimetumika kufadhili shughuli za WHO kwa nchi za Amerika ya Kusini na zile za Caribbean.
Upande wa kampeni za afya, zaidi ya robo ya ufadhili wa Marekani zimetegwa kukabiliana na polio duniani (dola milioni 158 sawa na asilimia 27 ya pesa ilizotoa kwa ujumla).
Pesa nyingine dola milioni 100 zimetumika katika miradi ya kuwezesha watu kupata afya bora na ulaji sahihi, huku dola milioni 44 za Marekani zikitumika katika miradi ya utoaji wa chanjo dhidi ya magonjwa yanayoweza kuzuilika.
Na dola milioni 33 zinazohitajika kukabiliana na kifua kikuu zikiwa zimeanza kupokelewa.
Lakini hiyo ni baadhi tu ya miradi kwasababu pia kuna fedha zilizotengwa kukabiliana na Ukimwi na hepatitis hadi uzuiaji na udhibiti wa kutokea kwa majanga pamoja na pesa za kukabiliana na magonjwa ya kitropiki hadi afya ya uzazi, upatikanaji wa dawa na miradi mingine mingi.
Kwa covid-19, mwezi Machi, WHO iliomba pesa za ziada dola milioni
675 kukabiliana na janga hili na kwasasa hivi shirika hilo linatarajiwa kuomba ufadhili wa ziada wa angalau dola bilioni 1 na zaidi.
Chow anakubaliana na maono kwamba shirika hilo linahitaji kufanyiwa mabadiliko na kuimarishwa.
Alisema kwamba WHO na China zimekosolewa kwa kushindwa kusema ukweli kuhusu taarifa na ukubwa wa janga la covid-19 lakini akaonya kwamba huu sio muda mwafaka kuchukua uamuzi kama uliochukuliwa na Trump.
"Wakati mzuri wa kutathmini michango ya nchi katika janga hili na ukosoaji ikiwemo WHO itakuwa ni pale ambapo janga hilo limedhibitiwa na kutokomezwa. Kushambulia na kutikisha shirika la WHO katikati ya janga ni kufanya mambo kuwa mabaya zaidi," Chow amesema.
"Hili ni sawa na kuondoa ufadhili uliokuwa umetengewa idara ya moto wakati ambapo unaungua. "
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.

</doc>
<doc docid='bbc_habari-52409913' lang='swa' type='mono' source_url='https://www.bbc.co.uk/swahili/habari-52409913' term='COVID'>
Virusi vya Corona: WHO yaikosoa Tanzania huku idadi ya waliopona corona ikiongezeka
Kuchelewa kwa Tanzania kuchukua hatua kali za kukabiliana na kusambaa kwa maambukizi ya corona kunatajwa na Shirika la Afya Duniani (WHO) kama sababu ya kuongezeka kwa wagonjwa nchini humo.
Kuchelewa kwa Tanzania kuchukua hatua kali za kukabiliana na kusambaa kwa maambukizi ya corona kunatajwa na Shirika la Afya Duniani (WHO) kama sababu ya kuongezeka kwa wagonjwa nchini humo.
Mkuu wa WHO wa bara la Afrika Bi Matshidiso Moeti anasema kuwa kumekuwa na hofu juu ya kukua kwa kasi ya maambukizi katika taifa hilo la Afrika Mashariki.
"Kwa hakika tumeona kuwa watu kuaacha kuchangamana, pamoja na kupiga marufuku kwa mikusanyiko ya watu wengi kumechukua muda mrefu kufanyika  na tunaamini kuwa hayo yanaweza kuwa ni moja ya mabo yaliyopelekea ongezeko la kasi la wagonjwa wa corona," ameeleza Dkt Moeti katika mkutano na wanahabari.
Kauli ya WHO inajiri wakati ambapo Waziri wa afya wa nchi hiyo Ummy Mwalimu akithibitisha kuwa wagonjwa 37 waliokuwa wameambukizwa virusi vya Corona (COVID-19) wamepona na kuruhusiwa kurejea nyumbani baada ya vipimo vya mwisho kuthibitisha kwamba hawana maambukizi ya COVID-19.
"Watu hawa 108 hawana dalili zozote za ugonjwa kama vile homa au mwili kuchoka isipokuwa wapo katika vituo vya matibabu kusubiri vipimo vya mwisho ili kuthibika kwamba hawana virusi vya corona kabla ya kuruhusiwa kutoka vituoni, hivyo wamepona na wameruhusiwa kurejea nyumbani,"alisema Bi Ummy akizungumza na chombo kimoja cha habari nchini humo.
Kufikia sasa Tanzania ina wagonjwa 299 baada ya wizara ya Afya Zanzibar kuthibitisha wagonjwa wapya 15 Ijumaa Aprili 24.
Tanzania kwa mara ya kwanza iliripoti mgonjwa wa kwanza wa corona Machi 16.
Baada tu ya kuripotiwa kwa ugonjwa huo, serikali ya Tanzania ilitangaza kufungwa kwa shule na vyuo vikuu pamoja na matukio ya kukusanya watu wengi kama ligi za michezo ikiwemo mpira na matamasha ya muziki.
Hata hivyo, serikali ya rais John Pombe Magufuli imekosolea vikali kwa kutochukua hatua kali kama kufunga (lockdown) vitovu vya maambukizi kama miji ya Dar es Salaam na Zanzibar.
Jumatano, rais wa Tanzania John Pombe Magufuli liweka wazi kuwa serikali yake haitalifungia jiji la Dar es Salaam.
Licha ya Dar es Salaam kuwa kitovu cha maambukizi, Magufuli amesema jiji hilo la watu milioni sita ndio moyo wa mapato ya Tanzania.
"Wapo wengine wanatoa mawazo ya kuifunga Dar es Salaam, hili haliwezekani. Dar es salam ndio centre (sehemu) pekee ambapo collection (makusanyo) ya revenue (mapato) inapatikana kwa nchi yetu...Zaidi ya asilimia 80 ya mapato yanakusanywa Dar es Salaam," alisema Magufuli alipokutana na viongozi wa vyombo vya ulinzi na usalama vya nchi hiyo Jumatano.
Pia alisisitiza kuwa kutokana na wingi wa wakaazi wake, ilikuwa ni jambo la kutegemewa kitakwimu kwa jiji hilo kuwa na wagonjwa wengi zaidi.
Awali asubuhi ya siku hiyo hiyo, Waziri Mkuu wa nchi hiyo, Kassim Majaliwa akiongea kwenye ibada ya kuiombea nchini hiyo alisema anatambua kwamba kuna Watanzania ambao wanataka serikali ichukue hatua nyingi zaidi kudhibiti maambukizi ya virusi, lakini ameonya kuwa kila hatua ina faida na hasara zake.
"Ni vyema wajue kila hatua ina faida na hasara zake...Serikali inaendelea kutathmini kila hatua kwa faida na hasara zake kwa jamii. Ni vyema Watanzania mkaendelea kuiamini serikali, kuwaamini wataalamu wetu katika kuchukua hatua ambazo haziwezi kuleta athari zaidi kwa taifa."
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52437194' lang='swa' type='mono' source_url='https://www.bbc.co.uk/swahili/habari-52437194' term='COVID'>
Makabiliano kati ya Iran na Marekani yazua hofu ya kuzuka kwa vita Ghuba
Mwaka uliopita , rais Donald Trump katika hotuba yake alisema kwamba jeshi la Marekani la miaka 1770 liliteka viwanja vye ndege kutoka kwa Uingereza.
Mwaka uliopita , rais Donald Trump katika hotuba yake alisema kwamba jeshi la Marekani la miaka 1770 liliteka viwanja vye ndege kutoka kwa Uingereza.
Hivyobasi ujumbe wake wa Twitter siku ya Jumatano kwamba wanamaji wa Marekani kuyashambulia maboti ya wanajeshi wa Iran ambayo yanahangaisha meli za kivita za Marekani ilikuwa taarifa ndogo.
Lakini lilikuwa tishio kubwa la vita vya moja kwa moja kutoka kwa Marekani  , tangu mauaji ya kamanda mkuu wa jeshi la Iran jenerali Qasem Soleimani mapema mwaka huu.
Mauaji hayo nusra yazushe vita vya moja kwa moja kati ya Marekani na Iran. Hivyobasi tunauliza ni nini kilichomfanya rais Trump kutoa tisho hilo wakati huu?.
Na kwanini huku mataifa hayo mawili yakikumbwa na changamoto ya kukabiliana na virusi vya corona yanarudisha hali hiyo ya wasiwasi iliokuwepo?
Sababu ya moja kwa moja ya rais Trump kutoa tishio hilo inatokana na matukio ya wiki moja iliopita , wakati ambapo maboti ya wanajeshi wa Iran waliojihami yanayoendeshwa na wanajeshi wa IRGC yalihangaisha meli ya kivita ya Marekani  katika Ghuba.
Meli hizo ni pamoja na USS B Puller, na The Destroyer USS paul Hamilton.
Jeshi la wanamaji wa Marekani linasema kwamba katika tukio moja , boti moja ya Iran ilipita mbele ya meli ya kijeshi ya Marekani kwa kasi.
Jeshi la IRGC lilikiri kwamba kulikuwa na makabiliano , lakini likawalaumu wanajeshi hao wa Marekani.
Kamanda wake mkuu jenerali Hossein Salami alisema siku ya Alhamisi kwamba alikuwa ameagiza wanamaji wa Iran kuliangamiza jeshi lolote la kigaidi la Marekani  katika Ghuba ya Persia, kama anavyosema 'linalotishia usalama wa jeshi la Iran ama meli za raia'.
Hofu iliopo sasa ni kwamba uadui wowote na vita vya maneno vinaweza kubadilika na kusababisha makabilianao ya moja kwa moja. Hatahivyo chapisho la rais Trump katika Twitter limebadilika kiasi.
Makamanda wa meli za kivita za Marekani katika Ghuba wana uwezo wa kuchukua hatua zozote wanazoamini zinaweza kulinda maisha yao na wafanyakazi wao pamoja na usalama wa meli zao. Wamezoea mbinu zinazotumiwa na maboti madogo ya Iran.
Lakini sehemu hii inaonyesha kwamba licha ya kuwepo kwa mlipuko wa virusi vya corona  hali ya wasiwasi ya kimatifa kati ya mataifa hayo mawili bado ipo. Huenda pia ikazidishwa.
Hii ni kwasababu utaratibu wa kimkakati wa Marekani haujabadilika. Iran inataka kupunguza ushawishi wa Marekani katika eneo hilo na kupanua ushawishi wake.
Shambulio la hivi karibuni la Israel nchini Syria , kwa mfano linaonesha kwamba washirika wake bado wanataka kuafikia lengo hilo .
Baadhi ya viongozi wa Iran - na kuna hatari kwamba ghasia na switofahamu zinzosababisha na Covid-19 zitaimarisha msimamo wao mkali na kuhisi kwamba huenda Marekani inayokabiliwa na mlipuko huo ikapoteza hamu ya kutaka vita katika Ghuba.
Vilevile utawala wa rais Trump unaimarisha sera yake ya kuongeza shinikizo dhidi ya Iran  ukiamini kwamba  kwamba mlipuko wa virusi vya corona unaweza ukasababisha kuanguka kwa utawala wa Kiislamu mjini Tehran.
Wakati huohuo Iran inaendelea kupiga hatua katika vita vyake. Siku ya Jumatano ilizindua kile ambacho Jeshi la IRGC linasema setlaiti ya kijeshi, kwa kutumia roketi inayoonekana kutegemea teknolojia ya Korea Kaskazini , ikimaanisha kwamba mpango wake wa kinyuklia unazidi kuimarika.
Huku Iran ikiendelea kuheshimu mkataba wa nyuklia wa 2015  na mataifa yenye uwezo mkubwa duniani ambayo yalipunguza vitendo vyake vya kinyuklia , inaendelea kukiuka masharti mengi.
Ukweli ni kwamba wataalam wana wasiwasi kwamba huku hatua nyingi zilizopigwa na Iran zikiwa haziwezi kurudishwa nyuma , inajiweka katika nafasi ambayo inaweza kutengeneza centrifugues za kaboni - mashine za kuunda madini ya uranium kwa njia ya siri  isioweza kubainika na wakaguzi wa kimataifa .
Mvutano kati ya Marekani na Iran usingekuwa wa kutia wasiwasi iwapo ungekuwa umepuuzwa lakini haujapuuzwa.
Na hatari ya kuzuka kwa vita vya bahati mbaya ni kubwa zaidi , hali ya kwamba mataifa yote mawili huenda hayaelewi athari za virusi vya corona na uwezo wa upinzani kuchukua hatua.
</doc>
<doc docid='bbc_habari-52400857' lang='swa' type='mono' source_url='https://www.bbc.co.uk/swahili/habari-52400857' term='COVID'>
Virusi vya corona: Wanasayansi wa Uingereza wanataka chanjo yao kufanyiwa majaribio Kenya
Watafiti kutoka nchini Uingereza wanafikiria kufanyia majaribio chanjo ya virusi vya corona nchini Kenya ambapo kulingana na wao mlipuko wa ugonjwa huo unaongezeka.
Watafiti kutoka nchini Uingereza wanafikiria kufanyia majaribio chanjo ya virusi vya corona nchini Kenya ambapo kulingana na wao mlipuko wa ugonjwa huo unaongezeka.
Hatua hiyo inajiri wiki moja baada ya Shirika la Afya duniani kuyaonya mataifa ya Ulaya kwamba bara la Afrika sio uwanja wa majaribio ya chanjo.
Mkuu wa Shirika hilo Dkt Tedros Adhanom Ghebreyesus alilaani kauli alizoziita za "kibaguzi" kutoka kwa madaktari wawili wa Ufaransa ambao walitaka chanjo ya virusi vya corona kufanyiwa majaribio barani Afrika.
"Afrika sio na haitakuwa uwanja wa majaribio ya chanjo yoyote," alisema Mkurugenzi Mkuu wa WHO Dkt Tedros Adhanom Ghebreyesus.
Hatahivyo wanasayansi hao kutoka Chuo kikuu cha Oxford wanadaiwa kufikiria wazo hilo iwapo hawatopata matokeo ya haraka nchini Uingereza.
Chanjo hiyo inajulikana kutoa antobody yenye nguvu, lakini hilo halimaanishi kwamba inaweza kuwa kinga.
''Tutalazimika kuhitaji chanjo chungu nzima , kuna nyingi zinazofanyiwa majaribio hivyobasi tutahitaji dozi nyingi na tutarajie mjadala mkubwa kuhusu ni mataifa gani ama ni kundi lipi la watu linalohitaji chanjo hiyo kwanza'', alisema mwandishi wa BBC wa maswala ya tiba Fergus Walsh.
Alikuwa akizungumza katika runinga ya BBC News ambapo mtangazaji Sophie Raworth alimtaka kutoa mtazamo wake kuhusu ufanisi wa chanjo hiyo.
Walsh alijibu akisema kuna umuhimu kuwa makini na ahadi zinazotolewa kutokana na kile alichokitaja kuwa hamu ya chanjo hiyo kufanya kazi.
Hatahivyo, kulingana na Walsh, kundi hilo la Oxford lina rekodi nzuri ya kipindi cha miaka 30 iliopita ambapo limefanikiwa kutengeneza chanjo zilizofanikiwa dhidi ya aina nyengine ya virusi vya corona kama vile MERS, ambayo imefanikiwa katika majaribio yaliofanyiwa katika miili ya binadamu.
Hatahivyo kuna maswali kuhusu uamuzi wa kufanyia majaribio chanjo hiyo nchini Kenya licha ya wagonjwa wachache wa virusi hivyo kuripotiwa nchini humo.
Kufikia Alhamisi tarehe 23 Aprili, kulikuwa na wagonjwa 320 walioripotiwa katika taifa hilo la Afrika mashariki.
Mapema siku ya Alhamisi, majaribio ya kwanza katika mwili wa mwanadamu barani Ulaya yalianza Oxford katika kile ambacho vyombo vya habari vya Uingereza vimetaja kuwa wakati muhimu.
Watu wawili waliojitolea, wote wakiwa wanasayansi walichomwa sindano ya chanjo na ndio watu wa kwanza  kati ya zaidi ya watu 800  walio kati ya umri wa miaka 18 hadi 55 ambao walichaguliwa kufanyiwa utafiti huo.
Mtu wa kwanza kujitolea  alitambulika kuwa mwanasayansi kwa jina Elisa Granato aliye katika idara ya wanyama katika chuo kikuu cha Oxford.
''Mimi ni mwanasayansi na nataka kusaidia sayansi, kwa uwezo wangu wote na kwasababu sifanyi utafiti wa virusi, nilihisi hii ndio jinsi ninavyoweza kusaidia katika utafiti huu. Ndio maana niko hapa na nafurahia'', alimwambia Walsh.
Nusu ya kundi hilo litapokea chanjo ya Covid 19  huku nusu nynegine ikipokea chanjo ya udhibiti ambayo inalinda dhidi ya ugonjwa wa menenitis  lakini matokeo yake hayatajulikana kwa miezi kadhaa.
Katika mjadala kwenye runinga ya ufaransa ya channel LCI, Dkt Camille Locht, mkuu wa utafiti kutoka shirika la utafiti wa afya la Inserm alikuwa akiongelea juu ya majaribio ya chanjo barani Ulaya na Australia.
Dkt Jean-Paul Mira,mkuu wa kitengo cha wagonjwa mahututi katika hospitali ya Cochin ya jijini Paris, kisha akasema: "Nichokoze kitu, siyo kwamba tunatakiwa kufanya utafiti huu Afrika, ambako hakuna barakoa, hakuna matibabu wala huduma ya nusu kaputi?
Huku hayo yakijiri, dawa iliyokuwa ikitazamiwa kutibu virusi vya corona inaripotiwa kushindwa kufikia viwango vya ufanisi katika jaribio la kwanza la matibabu.
Kumekuwa na matumaini makubwa kwamba dawa ya remdesivir ingeweza kutibu ugonjwa wa virusi vya corona, Covid-19.
Lakini jaribio la dawa hiyo nchini Uchina limeonesha kuwa dawa hiyo haikufanikiwa, kwa mujibu wa waraka uliochapishwa kimakosa na Shirika la Afya Duniani (WHO).
Dawa hiyo haikuboresha hali za wagonjwa au kupunguza kiwango cha virusi katika damu, ulisema waraka huo.
Kampuni ya Marekani inayotengeneza dawa hiyo, Gilead Sciences, imesema kuwa waraka huo ulipotosha  uchunguzi wake.
</doc>
<doc docid='bbc_habari-52263629' lang='swa' type='mono' source_url='https://www.bbc.co.uk/swahili/habari-52263629' term='COVID'>
Virusi vya Corona: Kwa nini Wamarekani weusi wameathirika zaidi na virusi?
Kwa Wamarekni wengi, jinsi suala la rangi ya mwili linavyojitokeza kwa misingi ya idadi ya wanaokufa kwa virusi vya corona ni jambo lisiloshangaza.
Kwa Wamarekni wengi, jinsi suala la rangi ya mwili linavyojitokeza kwa misingi ya idadi ya wanaokufa kwa virusi vya corona ni jambo lisiloshangaza.
Miji ya Chicago, New Orleans, Las Vegas, Maryland na South Carolina ni miongoni mwa ile ambayo imeanza kutoa takwimu zao kwa misingi ya rangi, na kubainika wazi kwamba walioathirika zaidi ni watu weusi.
Huku sababu ya hili ikiwa huenda imechangiwa na tatizo la muda mrefu la ukosefu wa usawa kiasi kwamba limezoeleka, sababu zingine huenda hazikutarajiwa na pengine zingeweza kukabiliwa.
Fuatilia simulizi za watu watatu wakizungumzia walichopitia baada ya kuathirika na janga la corona kwa namna mbalimbali - simulizi zao zinaelezea kwa nini watu weusi wapo katika hatari zaidi.
"Dada yangu Rhoda alikuwa kiongozi wa familia. Alikuwa wa kwanza katika familia yetu kwenda Chuo Kikuu, kupata shahada na kuwa mwalimu katika shule ya umma," anasema Mchungaji Marshall Hatch wa Chicago.
"Alikuwa mtu mkarimu na rafiki. Mtu mkweli. Mwenye haiba."
Mchungaji Hatch alikuwa karibu sana na dada yake ambaye mara nyingi alikuwa anashiriki kanisani katika majukumu mbalimbali. Lakini Rhoda mwenye umri wa miaka 73 aliaga dunia Aprili 4, baada ya kuwa kwenye chumba cha wagonjwa mahututi kwa siku 8.
Siku mbili kabla ya kifo chake, rafiki mkubwa wa Mchungaji Hatch, Larry Harris, pia alikufa. Alikuwa na umri wa miaka 62. Wote walikuwa wameambukizwa ugonjwa wa Covid-19.
Ukweli ni kwamba hadi kufikia sasa watu wanne wa karibu na Mchungaji Hatch wamekufa kutokana na virusi hivyo na anauzungumzia kama ugonjwa unaoathiri zaidi Wamarekani weusi walio jirani na eneo la West Garfield Park anakoishi.
"Tumekuwa tukijaribu kutafuta mahali pa kumzika dada yangu siku ya Jumamosi lakini huu umekuwa mtihani mgumu sana," Mchungaji anasema.
"Lakini ni kama tungeweza kutabiri toka mwanzo kwamba iwapo janga kama hili litatokea, lingeathiri zaidi wale wanaopitia wakati mgumu kiuchumi."
Kulingana na takwimu za sensa, West Garfield Park tayari kiwango cha maisha anachotarajiwa kuishi mtu mweusi ni cha chini kwa miaka 16 ikilinganishwa na eneo la wazungu ambalo lipo umbali wa maili tatu kutoka hapo.
Takwimu zilizotolewa hadi kufikia sasa zinaonesha kuwa asilimia 68 ya vifo vinavyosababishwa na corona katika mji huo ni vya watu weusi licha ya kuwa ni asilimia 30 ya idadi ya watu wa Chicago.
Watu wan eneo analoishi Mchungaji Hatch ni vigumu sana kupata bima ya fya na pia mara nyingi wanaishi wengi katika sehemu moja ikilinganishwa na jamii nyengine.
Raia weusi vijana wamekuwa wakiandika ujumbe kwenye mitandao ya jamii kwamba wananyanyaswa na walinzi madukani au hata kuagizwa kuondoka iwapo watapatikana wakitumia nguo kuziba pua na mdomo.
"Wateja ninaowahudumia, huwezi kujua wana maradhi gani."
Clarionta Jones, mwenye miaka 24 kutoka New Orleans, 24, anahofu ya kuambukizwa virusi vya corona lakini anahisi kwamba machaguo aliyo nayo ni machache. Anafanyakazi katika duka moja ambalo linaorodheshwa kuwa miongoni mwa ambayo ni muhimu sana na linaendelea kutoa huduma.
"Mimi peke yangu ndo nimebaki mwenye kipato nyumbani kwetu, na licha ya kuwa wakati huu ambapo watu wanafutwa kazi na waajiri wao, wametuambia kwamba ni lazima tulipe kodi ya pango ya mwezi Aprili," Clarionta amesema.
"Ukweli wa Mungu, iwapo nitaumwa, nitakunywa tu dawa na niendelee kwenda kazini. Sitaki kukosa malipo yangu, nina watoto wawili. Yaani sina budi."
Clarionta anasema kwamba mkuu wake kazini amewaambia kuwa ni mwiko wao kuhudumia wateja wakiwa wamevalia barakoa na glavu. Hakuwa na uwezo wa kumuuliza zaidi kwa sababu anahofia kwamba atafutwa kazi.
Katika nchi mbalimbali duniani, wafanyakazi wa sekta ambazo ni muhimu na mara nyingi mshahara wake huwa wa chini ndio wanaathirika zaidi na Covid-19. Nchini Marekani, 'mshahara wa chini' unamaanisha watu weusi ama makundi mengine ya raia ambao si wazungu.
Lakini Clarionta amesema jambo la kushangaza.
"Kwanza nilisikia kwamba watu weusi hawaambukizwi virusi vya corona. Ninachomaanisha ni kwamba China hakuna watu wengi weusi na hata hapo ulipoanza kwa kiasi kikubwa ulikuwa unaambukiza watu wa ngozi nyengine."
Hii haikuwa tu taarifa ya uwongo iliyosambaa New Orleans  lakini pia hadi katika maeneo mengine duniani.
Katikati ya mwezi Machi, msanii wa nyimbo za kufokafoka Waka Flocka wa Atlanta, Marekani alikuwa kwenye kipindi kimoja cha redio na kusema: "Watu walio wachache (ikiwemo weusi) hawawezi kupata virusi vya  corona. Mtaje mmoja aliyeambukizwa."
Wakati huo, baadhi ya wahudumu wa afya walihisi kwamba watu wangelifahamishwa zaidi kuhusu virusi vya corona mapema zaidi.
'Ubaguzi uliokita mizizi ulaumiwe'
Kama kamishna wa afya katika mji ambao karibia asilimia 40 ya wakaazi wake ni weusi, taarifa ghushi kama hii ni kitu ambacho Dkt Jeanette Kowalik anakabiliana nacho kila siku katika utekelezaji wa kazi yake huko Milwaukee, Wisconsin.
Lakini wakati ambapo idara yake ilikuwa inaunda mikakati ya kukabiliana na kauli kama hizo, ugonjwa huo ukavamia mji wake.
"Wiki ya kwanza, mji ulikuwa na wagonjwa karibia 80, na asilimia 70% ya walioambukizwa walikuwa watu weusi," Dkt Kowalik amesema.
Anasema kile ambacho anadhani ni sababu kubwa ya kusambaa kwa ugonjwa wa Covid-19 kwa watu weusi.
"Raia weusi wa Marekani wana matatizo mengine ya kiafya yenye kuhusishwa na kifo (miongoni mwa walioambukizwa virusi vya corona); magonjwa ya moyo, kisukari, pumu, uzito kupita kiasi," amesema daktari Kowalik.
Mtaalamu huyo anaelezea pia namna ambavyo afya za watu weusi zilivyo mashakani, akirejelea tafiti za kitabibu ambazo zinaonesha kuwa kuwa na kipindi kirefu cha kuchochewa kwa homoni za msongo wa mawazo kama cortisol kunafanya miili ya Wamarekani weusi kuzeeka kabla ya wakati, na hayo ni moja ya vitu vinavyounganishwa na athari za watu hao kukabiliana na ubaguzi.
"Yote haya yanaweza kuunganishwa na ubaguzi uliokita mizizi wa kitaasis, kutoka kwenye sera na utekelezaji wake ambazo zimekuwa katika historia ya nchi hii kwa muda mrefu," amesema.
Uvumi wa kwamba watu wenye rangi nyeusi huenda wana kinga imara ya kukabiliana na Covid-19 umekuwa ukisambaa kwenye mitandao ya kijamii tangu mwishoni mwa Januari.
Awali, shtuma hizo zilikuwa zinasababishwa na ukosefu wa ripoti za virusi vya corona Afrika na simulizi ya kupona kwa mwanafunzi wa Cameroon nchini China aliyeambukizwa virusi hivyo.
Ujumbe kadhaa ulisambaa kwenye mtandao wa Facebook katikati ya Februari uliokuwa na madai ya kupotosha kwamba mtu mwenye umri wa miaka 21, amepona ugonjwa huo kwasababu ngozi yake ni nyeusi.
Lakini ukweli ni kwamba hakuna uthibitisho kwamba kupona kwake kulihusika kwa namna yoyote ile na rangi ya ngozi yake.
Aidha, madai hayo bandia yalichapishwa na tovuti nyingi za lugha ya Kiingereza na kusambaa kwenye mitandao ya kijamii katika nchi kadhaa kama vile Nigeria, Kenya, Uganda na Zambia.
Suala la uimara wa kinga ya mwili pia limesambaa pakubwa katika jamii za raia wa Marekani wenye asili ya Afrika ambako hilo limekuwa likifanyiwa mzaha na kusambaa hata zaidi.
</doc>
<doc docid='bbc_habari-52036874' lang='swa' type='mono' source_url='https://www.bbc.co.uk/swahili/habari-52036874' term='COVID'>
Coronavirus: Visa vinne vipya vya coronavirus vyathibitishwa Kenya
Kulingana na waziri Kagwe visa vinne vilivyoongezeka vya  COVID-19  vinalifanya taifa hilo kuwa na jumla ya visa  42, tangu kisa cha kwanza kiliporipotiwa tarehe 13 Machi.
Kulingana na waziri Kagwe visa vinne vilivyoongezeka vya  COVID-19  vinalifanya taifa hilo kuwa na jumla ya visa  42, tangu kisa cha kwanza kiliporipotiwa tarehe 13 Machi.
Visa hivyo ni pamoja na Mkenya mmoja, raia mmoja wa Cameroon, Mmarekani mmoja na raia mmoja wa Burkina Faso . Akitoa taarifa kuhusu janga la coronavirus
Bwana Kagwe amewashauri Wakenya wote kushirikiana kuzuwia maambukizi ya corona badala ya kuuachia mzigo huo serikali pekee:'' Tunahitaji kufikiria jinsi ya kushughulikia tatizo hili kama serikali, jamii na kila mkenya'', amesisitiza Bwana Kagwe.
Amewaomba Wakenya kuwa tayari kwa hali yoyote inayoweza kujitokeza kutokana na virusi hivi na akasisitizia umuhimu wa waajiri kuwaruhusu wafanyakazi wao kuondoka kazini mapema kabla muda wa maruku ya kutotoka nje inayoanza saa moja jioni haijaanza kutekelezwa.
'Si haki kuwaachilia wafanyanyakazi muda wa kutotoka nje unakaribia, kama haitawezekana basi waajiri wawapatie malazi wafanyakazi wao'' amesema waziri Kagwe.
Aidha amehimiza kila Mkenya kusingatia usafi ili kuepuka maaambukizi ya coronavirus.
Waziri huyo amesema kuwa licha ya juhudi zinazofanywa na serikali kuimarisha miundombinu yake ili kuweza kukabiliana na maambukizi, Benki ya dunia imetoa pia msaada wa vfaa vya kusaidia wagonjwa kupumua(Ventilators) 250 na akasemajuhudi zinafanyika kupata vifaa zaidi vya matibabu.
''Kuanzia wiki ijayo tutaanza kutengeneza zana za watu kijilinda binafsi , Vitanda vya wagonjwa mahututi 1000  vitaongezwa kwenye hospitali zetu ICU birds-1000 beds zaidi. Tutaanza kutengeneza barakoa hivi karibuni.Kila siku tunaendelea kujenga uwezo wa vifaa vya kimatibabu'' amesema waziri Kagwe
Wakati huo  wahudumu wa afya wanatazamiwa kuajiriwa katika kila hospitali  kadr watakapohitajika  ambapo Bwana Kagwe amesema serikali inataka kuwaajiri  maafisa wa afya walau 1000 hivi karibuni.
Wiki hii rais wa Kenya Uhuru Kenyatta alitangaza hatua kadhaa ambazo zitasaidia serikali yake kukabili janga la corona ikiwa ni pamoja na amri ya kutotoka nje kuanzia Ijumaa Machi 27 kuanziasa moja usiku hadi saa kumi na mbili asubuhi.
''Orodha kamili ya watu wanaotoa huduma muhimu ambao hawatathiriwa na amri hio itatolewa na wizara ya ya usalamma wa ndani'' alisema rais Kenyatta.
Ushuru wa ziada utapunguzwa kutoka asilimia 16% hadi 14% kuanzia Aprili 2020.
Rais ametangaza hatua ya kupunguza mshahara wake kwa asilimia 80 huku mawaziri wake wakipunguza mshahara wao kwa asilimia 30.
Rais na naibu wa rais  wamekubali kupunguza asilimia 80 ya mishahara yao kwa hiari  huku mawaziri na makatibu wa kudumu wakikubali kupunguziwa asilimia 30 ya mshahara wao kwa asilimia 30.
Uhuru alitoa  wito kwa asasi nyingine za serikali kufuata nyayo kwa kupunguza kwa hiari mishahara yao wakati huu taifa linapokabiliana na janga la coronavirus.
Wafanyakazi wote wa serikali walio na umri wa miaka 50 na zaidi  wataruhusiwa kuchukua likizo au kufanya kazi kutoka nyumbani.
Pia alitangaza kutolewa kwa dola milioni mia moja  kwa ajili ya kuwasaidia watu wasiojiweza, mkiwemo wazee na yatima.
Amesema ameamrisha watu wawanaolipwa mshahara wa dola 240  kwa mwezi wasitozwe ushuru.
Huku wale wanaolipwa shahara zaidi ya mshahara huo wakipunguziwa  ushuru kwa asilimi tano.
Mabadiliko hayo ya kiuchumi yataanza kutekelezwa Aprili tarehe moja baada ya kuidhinishwa na bunge.
Bwana Kenyatta amesema hatua hizo zimechukuliwa kutokana na  mienendo ambayo haizingatii hatua zilizochukuliwa za kukabiliana na coronavirus na akaonya kuwa hatua nyingine zaidi zitachukuliwa kulingana na mienendo yao.
Tangu Siku ya Jumapili hatua za dharura zilizochukuliwa ni pamoja na kufungwa kwa  baa zote  na wenye hoteli  kuruhusiwa tu kuuza chakula cha kwenda kula nyumbani.
Ibada za Kanisa na Swala za pamoja Misikitini zimesitishwa huku mazishi ya kiruhusiwa kuhudhuriwa na familia ya marehemu pekee.
Sherehe za harusi pia zimepigwa marufuku.
Masharti mengine ya kuzuia maambukizi Kenya
Huku hayo yakijiri serikali imetangaza kuwa itamfikisha mahakamani naibu wa gavana wa jimbo la Kilifi pwani ya Kenya kwa kukaidi maagizo ya kujiweka karantini binafsi baada ya kuwasili nchini wiki iliyopita. Kwa sasa anazuiliwa katika kituo cha serikali cha kuwatenga watu walio na ugonjwa wa corona.
</doc>
<doc docid='bbc_habari-52017662' lang='swa' type='mono' source_url='https://www.bbc.co.uk/swahili/habari-52017662' term='COVID'>
Coronavirus: Wafahamu watu mashuhuri waliofariki kwa ugonjwa wa corona Afrika
Nguli wa muziki wa Jazz nchini Cameroon, Manu Dibango amefariki kutokana na coronavirus (Covid-19) nchini Ufaransa
Nguli wa muziki wa Jazz nchini Cameroon, Manu Dibango amefariki kutokana na coronavirus (Covid-19) nchini Ufaransa
Mchapishaji wake amethibitisha kuwa alifariki katika hospitali moja nje kidogo ya mji wa Paris.
Kifo chake kimeongeza idadi ya watu mashuhuri barani Afrika waliofariki kutokana na ugonjwa wa corona au hali ya afya ya awali ambayo ilizoroteshwa na maambukizi ya virusi vya corona.
Dibango mwenye umri wa miaka 86, alikuwa muimbaji na mtunzi mkubwa muziki na kazi yake ilitambulika karibu kila pembe barani Afrika, Ulaya  na kwengineko haswa kutokana na umahiri wake wa kupuliza midomo ya bata.
Mtindo wake wa muziki uliojumuisha jazz, funk na muziki wa Cameroon ulichangia kubuniwa kwa bendi kama vile Kool and the Gang miaka ya 70 hadi Hip hop miaka ya 90.
Alizaliwa mwaka 1933 katika mji wa Douala, alipenda sana kuenda kanisani, ambako talanta yake ya muziki ilianzia.
Baadae alisomea somo la muziki hatua ambayo iliimarisha uimbaji wake.
Manu Dibangu alipata umaarufu wake kutokana na  kibao chake Soul Makossa, ambacho aliutoa kwa ushirikiano na wasani wengine kama vile   Herbie Hancock na Fela Kuti.
Mwaka 2009, aliwashitaki waimbaji mashuhuri, Michael Jackson na Rihanna, kwa madai ya kwa kutumia baadhi ya maneno ya utunzi wake katika nyimbo zao, kesi ambayo ilisuluhishwa nje ya mahakama.
Watu wengine mashuhuri waliofariki kutokana na sababu zinazohusiana na maambukizi ya coronavirus ni:
Aurlus Mabele (Mwamuziki wa DRC )
Alhamisi iliyopita mfalme wa miondoko ya soukouss, Aurlus MabelÃ©, kutoka Congo Brazaville alifariki duniani mjini Paris Ufaransa baada ya kuambukizwa virusi vya Corona.
Taarifa za kifo chake zilitangazwa na binti yake Liza Monet ambaye pia ni mwanamuziki.
Muziki wa Aurlus MabelÃ© aliyefariki akiwa na umri wa miaka 67 ulipata umaarufu mkubwa miaka ya 1990.
Wakati wa kifo chake masnii huyo alikuwa tayari anauguza uvimbe wa koo hali ambayo ilimtatiza kwa takribani miaka kumi.
Hali hiyo ya udhaifu ya tangu zamani haikumruhusu kukabiliana na maambukizi ya virusi vya corona.
MabÃ©lÃ©, ambaye jina lake asili ni AurÃ©lien Miatsonama alianzisha bendi ijulikanayo kama Loketo mnamo mwaka 1986, ambayo ilijipatia umaarufu Afrika mzima kutokana na muziki wake wakuchangamsha maarufu kama soukous.
Hadi kifo chake alikuwa na zaidi ya albamu zmilioni 10 zilizouzwa ulimwenguni kwa zaidi  zaidi ya miaka 30 ya tasnia yake ya muziki.
Mwanamuziki huyo alihamia Ufaransa mwaka 1980.
Mazungumzo na  serikali ya Congo bado yanaendelea ili mwanamuziki huyo arudishe kuzikwa nyumbani.
Lakini kwa sasa mwili wake  hauwezi kusafirishwa kurejea Congo mpaka katazo la kusafiri liondolewe.
Zororo Makamba (Mwanahabari Zimbabwe)
Jumatatu wiki iliyopita Zimbabwe ilirekodi kifo cha kwanza kilichotokana na ugonjwa corona.
Hii ni baada ya mwanahabari Zororo Makamba,30, kufariki kutoka na coronavirus siku kadhaa baada ya kupatikana na maambukizi ya virusi hivyo hatari.
Zimbabwe ilitangaza mpango wa kufunga mipaka ya nchi hiyo lakini kama hatua ya kukabiliana na kusambaa kwa maambukizi ya corona lakini nchi hiyo inakabiliwa na uhaba wa chakula.
Hatua hiyo imezua hofu ya usalama wa chakula utekelezaji wake ukidumishwa.
Rose Marie Compaore (Makamu wa kwanza wa spika wa bunge la Burkina Faso)
Mwishoni mwa wiki iliyopita mamlaka nchini Burkina Faso ilitoa maelezo ya mgonjwa wa kwanza aliyefariki kutokana na ugonjwa wa corona (Covid-19).
Maafisa walisema muathiriwa ni mwanamke wa miaka 62 ambaye alikuwa anaugua maradhi ya kisukari kabla ya kupata maabukizi ya virusi vya corona.
Chama cha Union for Progress and Change (UPC)  kilisema marehemu alikuwa mbunge Rose-Marie Compaore, ambaye ni makamu wa kwanza wa spika wa bunge.
Burkina Faso ilesema idadi ya walioambukizwa kufikia wakati huo ilikuwa 27.
Wengine waliojitenga kwa kuhofia maambukizibaada ya kutangamana na waathiriwa ni :
</doc>
<doc docid='bbc_habari-52544032' lang='swa' type='mono' source_url='https://www.bbc.co.uk/swahili/habari-52544032' term='COVID'>
Virusi vya corona: WHO yaidhinisha Kenya kufanyia majaribio chanjo ya Covid-19
Kenya imeungana na ulimwengu katika juhudi za kutafuta chanjo ya COVID-19 baada ya Shirika la Afya Duniani(WHO) kuidhinisha ombi lake la kushiriki katika majaribio ya pamoja ya kutafuta tiba ya virusi hatari vya corona.
Kenya imeungana na ulimwengu katika juhudi za kutafuta chanjo ya COVID-19 baada ya Shirika la Afya Duniani(WHO) kuidhinisha ombi lake la kushiriki katika majaribio ya pamoja ya kutafuta tiba ya virusi hatari vya corona.
Kundi la watafiti kutoka taifa hilo la Afrika Mashariki sasa linasubiri idhini ya mwisho kutoka kwa Baraza la Kenya la Sayansi na Teknolojia kabla ya kuanza mchakato wa kuwapata wagonjwa watakaoshirikishwa katika utafiti huo.
Endapo majaribio ya dawa hizo itaidhinsishwa, Wakenya ambao wamepatikana na virusi vya corona wataorodheshwa na kufanyiwa majaribio ya dawa aina nne ambazo zimeonesha matumaini ya kukabiliana na virusi hivyo.
Wanasayansi wa Kenya watafanyia majaribio dawa tatu ili kubaini ikiwa dawa hizo zinaweza kutibu ugonjwa huo.
WHO lilichagua dawa nne ambazo ziolinesha ushahidi wa kutibu virusi baada ya uchunguzi wa maabara kuonesha inaweza kutibu wanyama kutokana na uchunguzi wa kimatibabu uliofanywa na wataalamu kutoka maeneo tofauti duniani. The drugs include; Remdesivir, an antiviral originally developed to treat Ebola, Lopinavir/Ritonavir which are licensed HIV drugs, , used to treat multiple sclerosis and Chloroquine, an anti-malarial drug.
Watafiti sasa wamepata idhini ya kufanyia majaribio ya dawa aina nne ikiwa ni pamoja na:
Kufikia sasa hakuna tiba ya rasmi ya COVID-19 lakini maafisa wa afya kutoka sehemu tofauti duniania wana matumaini majaribio ya pamoja ya chanjo itasaidia kupatikana kwa chanjo haraka iwezekanavyo.
Zaidi ya nchi 35 barani Afrika zimeonesha nia ya kushiriki katika majaribio hayo lakini ni mataifa sita pekee yaliyopewa idhini
Kando na Kenya mataifa mengine yaliyopewa idhini ni pamoja na: Afrika Kusini, Misri, Zambia, Nigeria na Tunisia.
''Tuko katika awamu amabapo hatuwezi kubaini moja kwa moja nini kinafanya kazi'' anasema Dkt Loice Achieng Ombajo, ambaye ni mkuu wa kitengo cha magonjwa ya kuambukiza katika hospitali ya kitaifa ya Kenyatta.
Aliongeza kuwa katika majaribio ya tiba wagonjwa wengi wanashirikishwa bila mpangilio maalu lakini wote wanapewa dawa tofauti na wenzao.
''Kuna uwezekano wa dawa moja ikafanya kazi lakini wataalamu wanatakiwa kufuatilia kwa makini mienendo ya mgonjwa," alisema katika mahojiano na gazeti la Nation.
Kufikia sasa Dkt Ombajo, na wenzake wamepata idhini kutoka kwa kamati ya maadili ya Chuo Kikuu cha Nairobi na mapendekezo yao kuchunguzwa na bodi ya dawa nchini Kenya.
Watafiti hao kwa sasa wanasubiri tamko la mwisho kutoka kwa bodi hiyo na Baraza la kitaifa la Sayansi,Teknolojia na  Ubunifu (NACOSTI).
Hatua nyingine muhimu kwa mujibu wa watalamu hao, ni kuhamasisha umma kuhusu majaribio hayo ya tiba kabla ya watu ''kufanya maamuzi'' ikiwa wanataka kushiriki katika zoezi.
Dkt Ombaja anasema kabla ya mtu kushiriki katika majaribio ya tiba wale wanaoendesha shughuli hiyo lazima watoe maelezo kwa muhusika.
''Kwanza anaambiwa huu ndio utafiti tunaofanya, hizi ndizo dawa tunazofanyia  majaribio, Hii ndio sababu tunazifanyia majaribio, na hivi ndivyo tutakavyokulinda. Ukiwa mgonjwa tuna bima ambayo itakuhudumia. Je unakubali kusiriki?,Na endapo mhusika atakubali anapewa fomu ya kutoa idhini. Kisha tunafanya tunafanya majaribio. Ni mchakato mrefu," alisema Dkt Ombajo.
Wiki moja iliyopita Watafiti kutoka nchini Uingereza walisema wanafikiria kufanyia majaribio chanjo ya virusi vya corona nchini Kenya.
Tangazo hilo lilizua ghadhabu miongoni mwa Wakenya ambao walitumia mitandao ya kijamii kupinga hatua hiyo.
Shirika la Afya duniani pi ailiwahi kuyaonya mataifa ya Ulaya kwamba bara la Afrika sio uwanja wa majaribio ya chanjo.
Mkuu wa Shirika hilo Dkt Tedros Adhanom Ghebreyesus alilaani kauli alizoziita za "kibaguzi" kutoka kwa madaktari wawili wa Ufaransa ambao walitaka chanjo ya virusi vya corona kufanyiwa majaribio barani Afrika.
"Afrika sio na haitakuwa uwanja wa majaribio ya chanjo yoyote," alisema Mkurugenzi Mkuu wa WHO Dkt Tedros Adhanom Ghebreyesus.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52253701' lang='swa' type='mono' source_url='https://www.bbc.co.uk/swahili/habari-52253701' term='COVID'>
Virusi vya corona: Je virusi vya corona ni majaribu kiasi gani kwa Afrika?
Afrika imethibititsha visa zaidi ya 10,000 vya virusi vya corona pamoja na vifo zaidi ya 500 kulingana na Kituo cha Udhibiti na Uzuiaji wa Magonjwa (ACDC).
Afrika imethibititsha visa zaidi ya 10,000 vya virusi vya corona pamoja na vifo zaidi ya 500 kulingana na Kituo cha Udhibiti na Uzuiaji wa Magonjwa (ACDC).
Huku idadi ya wanaoambukizwa ikiongezeka kila siku, baadhi wanahofia kwamba kitovu cha virusi hivyo huenda kukahamia barani Afrika.
Licha ya juhudi za kufunga miji nan chi kadhaa, licha ya ufadhili wa kununua vifaa vya kujikinga, vifaa vya kupimia virusi hivyo, na mashine za kupumilia kutoka china, kitu kimoja kilichowazi ni kwamba Afrika bado haijafanikiwa kupunguza maambukizi haya na uwezo wa kufikia hilo unaendelea kupungua.
"Kile kinachoonekana ni kwamba fursa hii ni sawa na kusema haip tena au kwa baadhi ya nchi inaendelea kutoweka," amesema Dr Michel Yao, msimamizi wa huduma za dharura katika Shirika la Afya Duniani (WHO) barani Afrika.
"Pia kinachotia wasiwasi zaidi kwasasa ni kwamba wanaendelea kushindwa kudhibiti virusi hivyo na sasa imefikia hatua ya maambukizi ya wenyewe kwa wenyewe miongoni mwa wenyeji. Lakini pia baadhi ya nchi zinachelewa kuchukua hatuaâ¦kuhakikisha wengi zaidi wanajumuishwa katika kukabliana na maambukizi, kufunza wengine zaidi, fikiria kuhusu uwezekano wa kukabiliana na virusi hivyo."
Ni vigumu sana kulinganisha maeneo yenye utamaduni uchumi usafiri na miundi mbinu  tofauti, lakini ulinganisho mwengine ni muhimu sana kwa wakati uu.
Zingatia idadi ya wale wanaothibitishwa kuambukizwa kila siku kote duniani, Afrika inaonekana kufanikiwa kukabili maambukizi ikilinganishwa na Marekani na Ulaya hadi kufikia sasa.
Lakini ikilinganishwa na Asia, ambako baadhi ya nchi zinaonekana kupunguza maambukizi kila siku tena kwa haraka, ni kwamba Afrika haiko vizuri.
Pengine ulinganisho mzuri unaweza kuwa Mashariki ya kati. Katika eneo hilo maambukizi yameongezeka kwa idadi ya juu mno pamoja na wale wanaokufa kila siku, pia limerekodi visa zaidi ya 78,000, kulingana na Shirika la Afya Duniani.
Karibu kila nchi ya Afrika imeripoti kupata maambukizi hayo ambayo kwa nchi nyingi yalianza na wale waliotoka nchi za nje lakini kwasasa yameenea katika jamii mabimbali.
Mambo mengi yanafanya kuwa vigumu kutabiri kitakachotokea, lakini vile vinavyoweza kubainiwa kama visa vibaya zaidi bado havijatokea. "Visa hivyo vinaweza kuongezeka," amesema Dr Yao, "hata mara tatu zaidi, au kuongezeka mara 7 hadi 10 kulingana na vile tulivyo kwa wakati huu".
Katika kipindi cha wiki mbili za mwisho wa Machi, Afrika Kusini ilishuhudia ongezeko la visa hivyo mara 20. Ili kukabiliana na hali hiyo, Rais Cyril Ramaphosa alitangaza amri ya kutotoka nje kwa wiki tatu kuanzia Machi 27.
Na amri hiyo imeongezwa hadi mwisho wa Aprili wakati ambapo visa vipya vya maambukizi vimeanza kupungua kila siku ingawa ni mapema mno kuhitimisha kuwa amri ya kutotoka nje ndo imesadia kukupunguza idadi hiyo.
Cha msingi ni kuongeza uwezo wa kupima watu virusi hivyo nchini Afrika Kusini.
Hadi kufikia sasa nchi hiyo imepima watu 60,000 kubainisha ikiwa wana Covid-19, ugonjwa unaosababishwa na virusi hivyo na kwasasa shughuli ya kupima imefikia karibu watu 5,000 kwa siku, kwa mujibu wa Waziri wa Afya Zweli Mkhize.
Lakini ukilinganisha na nchi zingine zilizoathirika zaidi na virusi hivyo, kiwango hicho cha upimaji wa watu kwa siku bado kiko chini. Italia moja ya nchi zilizoathirika zaidi duniani - ina idadi sawa ya watu na Afrika Kusini ilikuwa inapima watu zaidi ya 700,000 kwa siku.
Na cha kusikitisha zaidi, idadi ya wanaopimwa kwa siku katika nchi zingine barani Afrika ni ya chini hata kuliko Afrika Kusini.
Nigeria na Kenya zote zimekuwa zikipimwa angalau watu 5,000 kwa siku. Linganisha idadi hiyo na Korea Kusini ambayo ina idadi karibia 6000,000 ambayo wengi wanaichukulia kama miongoni mwa zilizofanikiwa katika kukabiliana na virusi vya corona.
"Idadi ya wanaopimwa inaongezeka lakini naona kwamba tunaweza kuongeza idadi hiyo hata zaidi," amesema Dr Abdhallah Ziraba, mtafiti wa sayansi na mtaalamu wamagonjwa ya maambukizi katika Taasisi ya Utafiti wa masuala ya Afya barani Afrika.
Nchi za Afrika zimekuwa zikipigania kuongeza uwezo wao wa kupima virui vya corona.
Mawaziri wa afya wamekuwa wakijitahidi kubadilisha maabara za kibinafsi hadi vituo vya kupimia ugonjwa wa Covid-19 pamoja na maabara zingine kubwa kubwa kama vile Taasisi ya Pasteur mjini Dakar ambayo kupitia kituo cha udhibiti na uzuiaji wa magonjwa ACDC imefanikiwa kuandaa warsha za kutoa mafunzo ya kukabiliana na Covid-19 kwa wafanyakazi wa maabara katika eneo hilo.
Lakini bado juhudi hizo hazitoshi.
Changamoto nyengine ambayo imekuwa ikishuhudiwa ni usambazaji wa vifaa muhimu katika upimaji wa virusi vya corona.
Hivi karibuni bilionea wa China Jack Ma alitangaza kutoa ufadhili wa zaidi ya vifaa milioni moja vya kupimia kwa nchi za Afrika. Bado haijafahamika ikiwa hilo linajumuisha vifaa kamili vya kufanyia kipimo cha virusi vya corona lakini ikiwa ni hivyo, ufadhili huwa utakuwa muhimu sana uimarishaji wa shughuli ya kupima ugonjwa wa Covid-19 barani humo.
"Tunajua kwamba kuna changamoto katika utengenezaji wa vifaa vya kupimia, gharama ya kupimwa na usafirishaji lakini hatuwezi tu kuridhika na kufikiria tu kwamba sasa watu hawatakufa," amesema Dr Ziraba.
Kulingana na utafiti ulioandikwa na wataalamu wa magonjwa ya kuambukizwa London na Johannesburg, kifo kimoja kinaweza kumaanisha kwamba nchi tayari ina visa vya vifo mia au hata elfu kadhaa
Idadi kubwa zaidi ya vipimo inayoweza kufanywa, hilo litafanya bara la Afrika kujiamini zaidi kwa data zake na mifuo iliyopo ya kukabiliana na janga hilo la corona.
Moja ya matatizo makubwa Afrika katika wiki zijazo ni namna hasa ya kukabiliana na virusi hivyo.
Hadi kufia sasa, mkakati wa Afrika Kusini wa kutekeleza amri ya kusalia ndani umeonesha matumaini. Na pia nchi zingine zimeigiza mkakati huo.
Nchi ya Afika yenye idadi kubwa ya watu, Nigeria, imetangaza amri kama hiyo kwa mji wa Lagos, na kuzuia watu kuanzia kusafiri hadi kutekeleza shughuli zingine za msingi.
Moja ya mji wa Jamhuri ya Kidemokrasia ya Congo, Kinshasa, pia nao umetangaza kutekeleza amri ya kusalia ndani.
Dakar nchini Senegal na Nairobi nchini Kenya zimetangaza amri ya kutotoka nje usiku na kuruhusu watu kuendelea kufanyakazi mchana lakini zimezuia shughuli zinazoruhusu kutangamana kwa watu na usafiri wa nyakati za usiku.
Hatahivyo, tishio kubwa la kutangaza amri ya kusalia ndani kabisa ni hatari ya kusitisha shughuli za kiuchumi kote barani humo.
Zaidi ya theluthi moja ya watu barani Afika ni umaskini.
Huku wengi ya wale wanaoishi maeneo ya vijijini wakiwa na uwezo wa kufanya ukulima lakini karibu asilimia 20 wanaishi mijini na wanategemea vibarua kulisha familia zao.
</doc>
<doc docid='bbc_habari-52313325' lang='swa' type='mono' source_url='https://www.bbc.co.uk/swahili/habari-52313325' term='COVID'>
Viusi vya corona: Runinga ya Citizen nchini Kenya yasikitika kumuita rais Magufuli 'mkaidi'
Runinga yenye watazamaji wengi nchini Kenya imesema katika taarifa iliotangazwa katika chumba hicho cha habari kwamba inajuta  kumuita rais Magufuli  'mkaidi' , katika ripoti yake iliozungumzia kuhusu sera zake katika kukabiliana na mlipuko wa virusi vya corona.
Runinga yenye watazamaji wengi nchini Kenya imesema katika taarifa iliotangazwa katika chumba hicho cha habari kwamba inajuta  kumuita rais Magufuli  'mkaidi' , katika ripoti yake iliozungumzia kuhusu sera zake katika kukabiliana na mlipuko wa virusi vya corona.
Tanzania haijaweka masharti makali kuhusu mikutano ya watu kama ilivyofanywa na mataifa mengine duniani.
Katika ripoti hiyo ya runinga ya Citizen iliopeperushwa hewani tarehe 22 mwezi Machi , bwana Magufuli alinukuliwa akisema kwamba mlipuko wa virusi vya Covid-19  haufai kutumiwa kama sababu ya kuathiri uchumi wa Tanzania.
Runinga hiyo inayopeperusha matangazo yake  katika eneo la Afrika Mashariki , ilisema katika ripoti hiyo kwamba haikuwa na madhumuni ya kuwapotosha raia wa Tanzania.
Taarifa hiyo ilisema :
Tunanukuu: Tarehe 22 Machi , tuliripoti kuhusu mipango iliowekwa na serikali ya Tanzania  kukabiliana na janga la virusi vya corona. Katika ripoti hiyo  tulimuita rais Magufuli 'mkaidi'.
Tunanukuu ujumbe: Katika mahojiano na runinga ya Citizen , balozi wa Tanzania nchini Kenya  alisema kwamba Magufuli anaunga mkono juhudi za kieneo na kimataifa  kukabiliana na mlipuko wa virusi vya corona .
Tunanukuu ujumbe:  Utumizi wa neno 'mkaidi' dhidi ya rais Magufuli hauna msingi .
Serikali ya Tanzania ilithibitisha wagonjwa 29 wapya wa virusi vya corona siku ya Jumatano .
Kulingana na taarifa ya wizara ya Afya nchini humo wagonjwa 26 kati yao wapo katika mji wa Dar es Salaam huko wawili wakipatikana mjini Mwanza na mmoja akiwa katika eneo la Kilimanjaro.
Waziri wa Afya Ummi Mwalimu alisema kwamba ufuatilianaji wa watu waliokaribiana na wagonjwa hao unaendelea.
Hatahivyo waziri huyo alitangaza habari njema akisema kwamba hadi kufikia Jumatano takriban watu 11 wamepona virusi hivyo lakini akaongezea kwamba watu wanne walifariki.
Ongezeko hilo la wagonjwa linajumlisha wagonjwa wapya sita waliotangazwa na waziri wa Afya wa kisiwa cha Zanzibar.
Waziri wa Afya kisiwani Zanzibar Hamad Rashid Mohammed alitangaza kifo cha kwanza cha mgonjwa wa corona kisiwani humo.
Kulingaana na waziri huyo mwathiriwa ni mwanamume mwenye umri wa miaka 63 mwenyeji wa kijiji cha kijichi aliyefariki Jumamosi iliopita na kuzikwa saa chache baadaye.
Aidha pia alitangaza wagonjwa wengine sita wapya wakiwemo wanaume watano na mwanamke mmoja wote raia wa Zanzibar.
Wote wamethibitishwa kukosa historia ya kusafiri nje ya nchi.
Wakati huohuo vita dhidi ya maambukizi ya corona vimeimarishwa baada ya mkuu wa mkoa wa Dar es Salaam Paul Makonda kutangaza vituo vya Afya na hospitali ambapo wakaazi watepeleka sampuli zao za ili kupimwa virusi vya corona.
Mkuu huyo anasema kwamba lengo la vituo hiyo ni kuzuia maabukizi ya virusi hivyo hususan wakati huu ambapo kumekuwepo na ongezeko la wagonjwa.
Makonda amesema kwamba hatua hiyo inajiri baada ya wakaazi walio na dalili za virusi kuingia katika vituo vya Afya na kujichanganya na wengine bila kujua.
Baadhi ya vituo vilivyochanguliwa katika wilaya ya Kinondoni ni Hospitali ya Mwananyamala, Kituo cha Afya cha Mgomeni, Kituo cha Afya cha Mikoroshoni, kliniki ya IST Masaki, Hospitali ya TMJ Mikocheni pamoja na Hospitali ya Rabininsia eneo la Wazo.
Katika Wilaya ya Ilala vituo hivyo ni Hospitali kuu ya Amana , Hospitali ya Mnazi mmoja, Hospitali ya Buguruni, Hospitali ya Regency, Hospitali kuu ya Muhimbili, Hospitali ya Aga Khan, na Hospitali ya Hindu Mandal.
Katika Wilaya ya Temeke, wakaazi watapeleka sampuli zao katika hospitali kuu ya Temeke.
Mbagala Hospitali ya Rangi Tatu. Kituo cha Afya cha Yombo, na Hospitali ya TOHS Chan'ombe.
Wilaya ya Ubungo wakaazi wametakiwa kwenda katika hospitali ya Sinza , Kituo cha afya cha Kimara, Hospitali ya Bochi na hospitali maalum ya Mloganzila.
Nao wakaazi wa Wilaya ya Kigamboni watapeleka sampuli zao katika kituo cha Afya cha Vijibweni, Hospitali ya Aga Khan na kituo cha Afya cha Kigamboni
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52396688' lang='swa' type='mono' source_url='https://www.bbc.co.uk/swahili/habari-52396688' term='COVID'>
Virusi vya corona: Je kupiga marufuku uuzaji pombe ni suluhisho la kuzuia maambukizi?
Marufuku ya kuuza na kusafirisha pombe wakati huu wa mlipuko wa virusi vya corona nchini Afrika Kusini, umesababisha vitanda hospitalini kuwa wazi, biashara imeathirika kwa kiasi kikubwa, imechochea vurugu na migongano ya kisiasa na watu kuanza kuvutiwa na mananasi.
Marufuku ya kuuza na kusafirisha pombe wakati huu wa mlipuko wa virusi vya corona nchini Afrika Kusini, umesababisha vitanda hospitalini kuwa wazi, biashara imeathirika kwa kiasi kikubwa, imechochea vurugu na migongano ya kisiasa na watu kuanza kuvutiwa na mananasi.
Mwandishi wa BBC Andrew Harding kutoka mjini Johannesburg anasema wazo ni rahisi.
Je hatua ya Afrika Kusini kupiga marufuku pombe inafanya kazi?
Kukomeshwa kwa unywaji wa pombe hadharani kumechangia kupungua kwa ugomvi unaotokana na ulevi, unyanyasaji, kuzuia ajali za barabarani zinazosababishwa na walevi kuendesha  magari wakiwa wamelewa na pia kumepunguza shangwe za mwishoni mwa wiki katika maeneo yote Afrika Kusini.
Maafisa wa polisi, afya na wachambuzi wamesema kuwa pombe huwa inachangia uwepo wa ajali nyingi zipatazo 40% ya dharura zote hospitalini.
Wakati wa kawaida kesi za dharura huwa ni 34,000 kila wiki nchini Afrika Kusini.
Lakini tangu taifa liweke marufuku mwezi uliopita ili kuzuia maambukizi ya virusi vya corona, takwimu hiyo imeshuka na kufikia idadi ya wagonjwa wanaopokelewa kuwa 12,000.
"Ni matokeo chanya sana," alisema Profesa Charles Parry.
Mkuu wa Polisi Bheki Cele, amejulikana kwa kauli mbaya na vitisho kwa ajili ya katazo  la matumizi ya pombe, hivi karibuni alisema jeshi lake litaharibu maeneo ya majengo wanayouza pombe.
Amekuwa akifuatilia namna marufuku ya pombe ilivyosababisha idadi ya wagonjwa kushuka kulingana na utafiti uliofanywa na baraza la madawa la Afrika Kusini.
"Kama tutasitisha marufuku ya mauzo ya pombe, tutaenda kupokea wagonjwa 5,000 kila wiki waliopata mikasa kutokana na pombe.
Ukweli wa kwamba vitanda vya ziada 5,000 ambavyo havitumiki, vitahitajika kama mlipuko wa ugonjwa wa corona utarudi tena katika wiki kadhaa kama vile maafisa wa serikali wanavyoshauri.
"Ugonjwa wa Covid-19 unaenda kuwa na athari kubwa kwa wanyaji wa pombe kupita kiasi na Afrika Kusini watu wengi wanaishi katika makazi ya mkusanyiko wa watu wengi.
"Hivyo mauzo ya pombe yanaweza kuongeza kasi ya maambukizi katika jumuiya kwa sababu watu huwa wanakunywa pombe wakiwa wengi na tunagemea kuona ongezeko kubwa la unyanyasaji wa kijinsia na watoto pia kufanyiwa unyanyasaji, alionya Profesa Parry.
World Health Organization's advice
Avoid alcohol altogether
Ifyou drink keep it to a minimum
Immunesystem weakened by alcohol, especially if you drink heavily
Reducesability to cope with infectious diseases
Can cause acute respiratory distress syndrome
Drinkingalso increases risk of domestic violence
Lakini changamoto hizo zilizojitokeza kwa muda wa wiki tano au zaidi endapo Afrika Kusini itaongeza muda wa marufuku kuisha Aprili 30.
Mtu ambaye anawajibika kutunga sera za makatazo mapya ameonekana kutumia nguvu kubwa ili kuhakikisha kuwa sheria hizo zinafuatwa na atakayeenda kinyume mamlaka ya usalama kumchukulia hatua.
Kumekuwa na hofu kubwa tayari mfano madai kuwa kuna mwanaume mmoja alipigwa na askari mpaka kufa baada ya kukutwa akinywa pombe barazani kwake.
Pia unaweza kusoma:
Mkuu wa Polisi Bheki Cele, amejulikana kwa kauli mbaya na vitisho kwa ajili ya katazo  la matumizi ya pombe, hivi karibuni alisema jeshi lake litaharibu maeneo ya majengo wanayouza pombe.
"Inatiliwa shaka pale kiongozi mkuu wakisiasa akiwahamasisha polisi kutumia nguvu au vurugu au kwenda kinyume na sheria.
Inaonekana kama vile waziri wa polisi anaenda ndivyo sivyo," alisema Gareth Newham, mtaalamu wa masuala ya uhalifu katika taasisi ya utafiti wa usalama nchini Afrika Kusini.
Viwanda vya pombe nchini Afrika Kusini vimeonyesha kutokubaliana na utaratibu huo kutokana na changamoto wanazokumbana nazo hivyo kutuma malalamiko yao kuwa katazo hilo la kuzuia pombe lipo kinyume na katiba na hatua hiyo imeanzishwa bila ya wao ambao ni wadau wakuu kuhusishwa kwa namna yeyote
Hatua hiyo tangu ianze imeungwa mkono
Lakini pamoja na kwamba sekta hiyo inatambua umuhimu wa jitihada za serikali dhidi ya mapambano ya kuzuia maambukizo ya ugonjwa wa corona.
Lakini changamoto kubwa ni wafanyabiashara wengi kuathirikana na hatua hiyo.
"Mambo hayako vizuri kabisa," alisema Apiwe Nxusani-Mawela, mkurugenzi wa kwanza mwanamke mweusi katika kiwanda cha bia na kiongozi wa jumuiya ya bia ya Afrika Kusini, yeye anahofia kuwa biashara ndogo zitaathirika kama katazo hili litadumu kwa muda mrefu.
"Malalamiko dhidi ya kuondoa kwa katazo linaeleweka.Watu wengi wanakosa ajira na wengine wanaokosa pombe wanatafuta mbadala wa dawa za kulevya.
"na labda kungewekwa kwa kiwango cha mauzo basi kungezuia sekta hiyo kuanguka.
"Ni kama mchezo umeisha kwa upande wetu,"alisema Nick Smith, raia wa Marekani ambaye anamiliki kiwanda cha bia cha craft kilichopo nje kidogo ya Cape Town.
"Hatua hii itakuwa na matokeo mabaya sana kwa wafanyabiashara wetu wadogo," aliongeza kusema bwana Smith.
Kuongezeka kwa pombe inayotengenezwa nyumbani
Afisa wa chama cha upinzani nchini Afrika Kusini wa chama cha Democratic Alliance (DA), anaona ni bora marufuku hii ingewaruhusu watu kununua pombe kwa muda fulani  au saa fulani kila siku.
Lakini chama kingine kinacholenga uhuru wa kiuchumi zaidi 'Economic Freedom Fighters (EFF)', amedai kuwa madai ya mapendekezo ya chama cha DA ni uuaji na ubaguzi kwa sababu tangu katazo hilo lianze kumekuwa na matokeo chanya katika upande wa sekta ya afya haswa kwa jamii ya watu weusi ambao wametoka katika jamii maskini.
Pia unaweza kutazama:
Watu wengi wamekuwa wakifananisha makatazo yaliyowekwa Afrika Kusini kuwa sawa na marufuku ambayo ilipata umaarufu mkubwa iliyowekwa Many people have compared South Africa's prohibition Marekani miongo mingi iliyopita, marufuku hiyo ilianza mwaka 1920 ikiwa ni jitihada za kuhamasisha dini na watu kufuata maadili na iliwekwa katika filamu za  Hollywood kama  'Some Like It Hot na The Untouchables'.
Makundi ya kihuni ya  Chicago yalikuwa na hofu juu ya marufuku ya kutouzwa pombe  kunaweza kufanya watu wawe wahalifu, au kuingia katiam uvutaji wa sigara. Na ndio hali unahofiwa na wengi kutokea Afrika Kusini.
"Kadri muda wa marufuku ya kutotoka nje unavyozidi basi uhalifu na makundi ya kihalifu yataongezeka hata ,katika upande wa kuuza na kusambaza pombe," pia bwana Gareth Newham alithibitisha kwa kutoa angalizo kwa serikali kuwa tayari wanapoteza kiasi kikubwa cha kodi kutokana na marufuku hiyo.
Marufuku ya uuzaji pombe Afrika Kusini, eneo ambalo lina historia ya ubaguzi na sasa watu weusi wanazuiwa kunywa pombe hadharani na baadhi ya wafanyakazi waliokuwa wanapata kipato kutokana na pombe hawapati kipato hicho, jamii imekuwa katika changamoto kubwa sana.
"Sisi waafrika Kusini , hatuna uhusiano mzuri na pombe.Kwa miaka kadhaa ni kitu ambacho tunashindwa kujizuia nacho," alisema bi Nxusani-Mawela.
Lakini katazo hili halionekani kuwa linajumuisha watu katika maisha tofautitofauti. Bali ni kama linataka watu waanze kutengeneza pombe nyumbani, jambo ambalo lipo siku zote katika maeneo ya vijijini.
Video za jinsi ya kutengeneza bia ya nanasi na pombe nyingine za asili ambazo zinajulikana kama "umqombothi", ndio zimekuwa zikisambaa katika mitandao ya kijamii, zikiwa na tahadhari kuwa kama pombe hizo zikiandaliwa vibaya basi ni hatari kwa binadamu.
</doc>
<doc docid='bbc_habari-52384515' lang='swa' type='mono' source_url='https://www.bbc.co.uk/swahili/habari-52384515' term='COVID'>
Virusi vya corona: Je maiti ya mgonjwa wa corona inaweza kusambaza virusi hivyo?
Mji wa Ecuador wa Guayiquil ulikumbwa na hali mbaya wakati wa mgogoro wa mazishi uliotokea katikati ya mwezi Machi.
Mji wa Ecuador wa Guayiquil ulikumbwa na hali mbaya wakati wa mgogoro wa mazishi uliotokea katikati ya mwezi Machi.
Picha za makumi ya majeneza na miili ilioonekana barabarani kutokana na ukosefu wa fursa za kuwazika  zilionyesha sura mbaya zaidi za mlipuko wa virusi vya corona duniani.
Mbali na kuanguka kwa mfumo wote wa afya katika mkoa wa Guaya, ulioathirika zaidi na ugonjwa huo nchini Ecuador, tatizo jingine lilikuwa lile la hofu ya kugusa maiti.
Ecuador ilithibitisha zaidi ya vifo 6,700  katika kipindi cha siku 15 katika eneo la Guaya.
Mlipuko huo wa vifo nchini Ecuador unaelezea kile kinachoendelea katika mataifa mengine ya America ya kusini.
'' kulikuwa hakuna udhibiti. Hofu ilisababisha vyumba vingi vya kuhifadhi maiti kufungwa kulingana na rais wa shirika la wakurugenzi wa maziko'', aliezungumza na BBC.
''Ukweli ni kwamba Ecuador iko nyuma katika mfumo wa mazishi na haina maelekezo yoyote kutoka kwa serikali kukabiliana na tatizo kama hilo'', alisema kiongozi huyo mwenye kundi la vyumba zaidi ya 700 vya kuhifadhia maiti nchini humo.
Wasiwasi kuhusu kile cha kufanya  na jinsi ya kushughulikia miili ya waliofariki kutokana na gonjwa la Covid 19, ama hata wagonjwa wenye dalili  uliongezeka  katika taifa hilo la America ya kusini.
Katika mji wa Mexico, mabaraza ya miji yalitoa mapendekezo yao kutofanya mazishi ama hata kufanya upasuaji huku usafirishaji wa miili nje ya mji ukizuiliwa.
Baadhi ya wakaazi waliandamana kuzuia kuzikwa kwa waathiriwa wa ugonjwa huo kulingana na chombo cha habari cha Reuters.
Lakini je miili ya watu waliokufa kutokana na virusi inaweza kusambaza ugonjwa? je mazishi yanaweza kufanyika na je wanapaswa kuchomwa ama kuzikwa? Tunaangazia masuala haya.
Maambukizi yanaweza kuzuiliwa
Iwapo uangalifu wa makini utatekelezwa na ushikaji wa miili hiyo kufanywa kwa makini, hakuna sababu ya kuogopa kwamba mtu anaweza kuambukizwa Covid 19 kulingana na shirika la Afya duniani WHO  katika muongozo wake kwa BBC Mundo.
''Isipokuwa katika visa vya magonjwa kama vile Ebola na homa ya Marburg'', kulingana na WHO.
Ni mapafu ya mtu aliyefariki kutokana na mlipuko wa ugonjwa wa Influenza ambayo yanaweza kusababisha maambukizi iwapo mfu hakushikkwa kwa makini wakati wa upasuaji, lakini maiti haziwezi kusambaza ugonjwa, liliongezea shirika hilo.
Hiyo haimaanishi kwamba virusi hivyo vimekufa na mwathiriwa, kwasababu katika wagonjwa walio na tatizo kubwa la mapafu, mapafu hayo na viungo vingine vinaweza kuwa na virusi hivyo vilivyo hai.
lakini virusi hivyo vinaweza kutolewa wakati wa upasuaji wa maiti kwa kutumia misumeno ya stima ama uoshaji wa ndani unaotekelezwa na wafanyakazi wa vyumba vya kuhifadhia maiti.
Watu wa uhusiano wa karibu na wapendwa wa mwathiriwa wa Covid 19 wanapaswa kusubiri wataalam waliopata mafunzo na waliovalia nguo za kujilinda dhidi ya virusi hivyo ili kuweza kumuandaa mpendwa wao kwa mazishi ama kuchomwa.
WHO haikatazi kwamba mazishi yafanyike, lakini inataka yafanyike na tahadhari kubwa. Iwapo familia inataka kuuona mwili , bila kuushika , wanaweza kufanya hivyo  iwapo watachukua tahadhari zinazohitajika hususan usafi wa mikono.
familia zinapaswa kupewa maelekezo ya kutoshika mwili na kuubusu, kulingana na shirika hilo.
Mbali na hayo wanapaswa kuendelea kutekeleza masharti ya kutokaribiana na watu wengine na uoshaji wa mikono wa mara kwa mara.
Hatahivyo hairuhusiwi kwa watu wazee na wale walio na kinga zilizodhoofu kukaribiana moja kwa moja na mwili wa mtu aliyeaga dunia kutokana na virusi vya corona.
Je maiti hao wanafaa kuzikwa ama kuchomwa?
Chaguo la kuwazika ama kuwachoma waathiriwa  litategemea uamuzi wa familia yake.
Kuna madai kwamba watu wanaofariki kutokana na ugonjwa unaoweza kusambazwa kupitia hewa wanapaswa kuchomwa  lakini hilo sio kweli, inasema WHO.
Wale wanaopaswa kuwa na nguo za kujilinda katika mazishi ndio watu wanaoruhusiwa kuuzika mwili huo kaburini.
Katika maeneo ambayo hayana ibada za mazishi ama ni tamaduni zinazopaswa kuandaa mazishi mtu anayeyasimamia anapaswa kujilinda.
Mtu huyo anapaswa kuvalia glavu, kujilinda macho, kuvaa barakoa, kuosha mikono na nguo  baada ya kumaliza shughuli hiyo kulingana na WHO.
Sio lazima kutupa mali ama nguo za mwathiriwa, lakini tahadhari kama vile kushika vitu hivyo na glavu na kuviosha na sabuni mbali na kuvinyunyizia dawa za kuuwa vidudu zinapaswa kuchukuliwa.
</doc>
<doc docid='bbc_habari-52475751' lang='swa' type='mono' source_url='https://www.bbc.co.uk/swahili/habari-52475751' term='COVID'>
Virusi vya corona: Je unaweza kuambukizwa Covid-19 kutoka kwa miili ya wafu ?
Kote duniani Covid-19 imetuacha tukishuhudia  picha za vifo vya wagonjwa ambao hawana wapendwa wao wa kuwaomboleza.
Kote duniani Covid-19 imetuacha tukishuhudia  picha za vifo vya wagonjwa ambao hawana wapendwa wao wa kuwaomboleza.
Picha zote hizo zimesababisha uoga mkubwa si kutokana na kifo chenyewe, bali pia kwa wanaokufa kutokana na virusi hivyo. Uoga wa ugonjwa unasambaa  kabla hata ya vifo na hata uwezekano wa kupata virusi kutoka kwa miili iliyopata maambukizi ya virusi vya corona.
Je mwili wa marehemu unaweza kuambukiz Covid-19?  Je ni salama kufanya mazishi? Na je mhanga anapaswa kuzikwa au kuchomwa?
Haya ndiyo tunayofahamu:
Je miili ya wafu inaweza kueneza  Covid-19?
Kwa mujibu wa Shirika la afya duniani  (WHO), iwapo tahadhari muhimu zitachukuliwa , hakunasababu ya kuogopa kusambazwa kwa  Covid-19 kupitia miili ya wafu.
Virusi vya   Sars-CoV-2 ,  ambavyo ndivyo vinavyosababisha ugonjwa, huenezwa zaidi kwa njia ya cheche za mate au ute unaotoka kwa binadamu, kwa mfano wakati tunapozungumza  kupiga chafya au kukohoa.
Hatahivyo , vinaweza kuishi kwa hadi siku kadhaa kwenye vitu fulani vigumu.
"Hadi leo , hakuna ushahidi kuhusu hali ya maambukizi  kutoka kwenye ya binadamu iliyokufa  kwa binadamu hai ," alisema   William Adu-Krow, msemaji wa Shirika la afya la Marekani -Pan-American Health Organization (PAHO/ WHO), wakati wa mkutano na waandishi wa habari mapema mwezi huu.
Je virusi vinaweza kuishi katika miili iliyokufa?
"Kwa kusema hivyo, haimaanishi kwamba kwasababu tunasema haiwezi kuambukiza, na  unampenda mpendwa wako aliyekufa na corona sana  kwa hiyo unaweza kumbusu au kufanya chochcote cha aina hiyo ," aliongeza mtaalamu huyo.
"Bado tutatakiwa kuzingatia ushauri wa kuzuwia na kudhibiti maambukizi ."
Maagizo ya WHO  yaliyotolewa mwezi Machi yalisema kwamba "isipokua watu waliokufa kwa magonjwa kama  Ebola, Marburg na kuhara, miili ya wafu kwa ujumla huwa haina maambukizi
"Ni mapafu tu ya wagonjwa wenye mlipuko wa ambayo yasiposhughulikiwa kwa uangalifu wakati wa uchunguzi yanayoweza kusababisha maambukizi. Vinginevyo, kiwiliwili cha mfu hakiwezi kusambaza maambukizi  ."
Lakini maiti za watu waliokufa kutokana na ugonjwa mbaya wa mfumo wa kupumua inaweza kuwa na virusi hai katika mapafu yao na viungo vingine vya miili yao.
Virusi hivi vinaweza kutolewa wakati wa upasuaji wa uchunguzi wa mwili, ambapo vifaa vya kimatibabu hutumiwa, au wakati wa kuosha ndani ya mwili.
Ndugu na marafiki wa mhanga wa  Covid-19 wanapaswa kuhakikisha mwili unaandaliwa kwa mazishi au kuuchoma na mtu ambaye amepata mafunzo  yanayofaa na wataalamu waliojikinga kwa mfana watoaji wa huduma za mazishi.
Je mazishi yanaweza kufanyika?
Katika baadhi ya maeneo kuongezeka kwa idadi ya kubwa ya vifo vinavyotokana na Covid-19- kumesababisha kuwepo kwa mzozo katika sekta ya mazishi.
Na kufuata kanuni za kutosogeleana katika jamii, mazishi yamepigwa marufuku  katika nchi kadhaa.Baadhi bado zinaruhusu mazishi, lakini yanayohudhuriwa na idadi ndogo sana ya watu.
WHO inasema wanafamilia na marafiki wa marehemu wanaweza kutazama mwili wakati wa mazishi, ilimradi wazingatie masharti fulani yaliyowekwa.
"Hawapaswi kugusa au kubusu mwili na wanapaswa kunawa mikono yao vema kwa sabuni na maji baada ya kuutazama mwili, hatua za kukaa mbali na mwili zinapaswa kuzingatiwa (walau kuwe na umbali wa mita moja baina ya watu )," muongozo wa WHO unasema.
Watu wenye dalili za magonjwa ya mfumo wa kupumua  hawapaswi kuhudhuria mazishi au iwapo watalazimika wanapaswa kuvaa barakoa  kuzuwia kusambaa kwa maambukizi, uliongeza
Na watoto, watu wazima wenye umri wa zaidi ya miaka  60 na wenye kinga dhaifu ya mwili hawapaswi kabisa kuukaribia mwili.
Je miili inaweza kuzikwa, au inapaswa kuchomwa ?
WHO inasema  kumzika na kumchoma mfu aliyekufa kutokana na corona youte inakubalika
" Ni imani ya kawaida kwamba watu ambao wamekufa kutokana na magonjwa yanayoambukuza wanapaswa kuchomwa, lakini hilo si kweli. Kuchoma maiti ni suala la utamaduni unaochaguliwa na hii si kweli.  Kuchoma mwili ni sula la utamaduni wa kuchagua na raslimali zilizopo," uliongeza.
Wale wanaoshughulikia miili- kwa mfano , kuiweka kaburini, wanapaswa kuvaa glove na kunawa mikono yao vyema kabla na baada ya kutupa glove.
Hakuna haja ya kuzika miili ya wahanga wa Covid-19 haraka, iliongeza WHO.
Sio lazima kuharibu au kuchoma vifaa alivyotumia muhanga wa corona aliyekufa, lakini vinapaswa kushughulikiwa na mtu aliyevalia glove na kuwekwa katika kemikali  za kuua vimelea vyema, mfamo katika kemikali zenye   70% ya mchambnganyiko wa kemikali ya ethanol au blichi.
Nguo zinaweza kufuliwa kwa kemikali za kufua nguo  kwa  joto  (nyuzi joto 60â90Â°C) au ziwekwe ndani ya maji ya moto na sabuni katika pipa kubwa, na zigeuzwe kwa fimbo na epuka kumwagikiwa na maji yanayotoka katika pipa lenye nguo hizo.
WHO inasema kwamba "hadhi ya mfu, tamaduni zao na uamaduni zao za kidini, pamoja na familia zao vinapaswa kuheshimiwa na kulindwa wakati wote ".
Lakini huku mkanganyiko ukisambaa, hili limemeonekana kuwa jambo gumu sana katika baadhi ya maeneo ya dunia.
Merwin TerÃ¡n, mkuu wa muungano wa wafanyabiashara za huduma za mazishi, aliiambia BBC kuwa hali  "imekua si hali" katika ijimbo la Guayas,  ambako vifo vya  where Covid-19 d vimepita   10,000 katika kipindi cha wiki kadhaa
Ecuador ni nchi ya pili iliyoathiriwa zaidi na korona katika bara la Amerika Kusini, nyuma ya Brazil. Mifumo ya afya imeshindwa kuhimili shinikizo la ugonjwa, majeneza na miili ya watu waliokufa imekua iliachwa kwa siku kadhaa kwenye mitaa kutokana na kufurika kwa hifadhi za maiti.
Hospitali zimekua zikipeleka miili ya watu katika karakana ambazo hazina viyoyozi na miundombinu inayofaa katika kuhifadhi maiti.
"Hata sisi, ambao tumezowea kushuhudia hali halisi ya kifo , ni vigumu kuingia katika karakana kutambua mwili. Maiti zilikua zinapasuka na kutoa vimiminika baada ya saa 24 ,"  anasema TerÃ¡n.
Kwingineko , picha za makaburi ya watu wengi  mjini  New York,  katika jiji la Brazili la Manaus au Istanbul ziligonga vichwa vya habari.
Lakini ukweli ni kwamba ukatili wa kifo cha virusi vya cororona haupaswi kusababisha watu waliokufa kwa corona kutoiagwa kwa hadhi ya utu walionao, inasema  WHO -na kuwaruhusu wapendwa wao kuwa na fursa ya kuomboleza.
"Maafisa wanapaswa kushughulikia ipasavyo kila hali  kulingana na kwa misingi ya utofauti wa kisa na kisa cha corona, kutathmini uwiano wa haki za  familia ya  marehemu , haja ya kuchunguza sababu ya kifo, na hatari ya kusambaza maambukizi ," linasema shirika hilo.
</doc>
<doc docid='bbc_habari-52369889' lang='swa' type='mono' source_url='https://www.bbc.co.uk/swahili/habari-52369889' term='COVID'>
Virusi vya corona: Nchi zinazoongozwa na wanawake wametumia mikakati gani kukabiliana na janga hili?
Kuanzia New Zealand hadi Ujerumani,Taiwan  au Norway, baadhi ya nchi zinazoongozwa na wanawake zimeonyesha kuwa na idadi ndogo ya vifo kwasababu ya ugojwa wa Covid-19.
Kuanzia New Zealand hadi Ujerumani,Taiwan  au Norway, baadhi ya nchi zinazoongozwa na wanawake zimeonyesha kuwa na idadi ndogo ya vifo kwasababu ya ugojwa wa Covid-19.
Na wanasiasa wa nchi hizo wanasifiwa na vyombo vya habari kwa mitazamo yao juu ya ugonjwa huo pamoja na hatua walizozianzisha kukabiliana na janga hili la afya.
Makala ya hivi karibuni katika jarida la Forbes liliwaonesha kama mfano wa kuigwa katika uongozi.
"Wanawake wamejitokeza na kuonyesha dunia vile wanavyoweza kuwa kupambana na kile ambcho kimejitokeza kuandama familia zetu", jariba la Forbes liliandika.
Wachambuzi nao wakiongeza kuwa wale wanaopita mtihani huu wa Covid-19 kwa kiasi kikubwa ni wanawake licha ya kwamba wale walio katika ngazi ya uongozi kama wakuu wa nchi kote duniani ni asilimia 7 pekee.
Je ni kipi kinachofanya viongozi wanawake kufanikiwa katika kukabiliana na janga la corona?
Waziri Mkuu wa Iceland KatrÃ­n JakobsdÃ³ttir amegeukia upimaji wa virusi vya corona wa halaiki.
Licha ya kwamba ni nchi yenye idadi ndogo ya watu ya  360,00, imekataa kulegeza kamba katika hatua za kupambana na Covid-19 kama vile kupiga marufuku  mikusanyiko ya watu zaidi ya 20 au zaidi iliyochukuliwa mwishoni mwa Januari,  kabla hata haijarekodi hata kisa kimoja cha ugonjwa huo.
Kufikia Aprili 20, watu 9 walikuwa wamekufa kwasababu ya Covid-19.
Huko Taiwan, ambayo ni sehemu ya China, Rais Tsai Ing-wen alianzisha kituo cha kudhibiti janga hilo na kuchukua hatua za kudhiiti na kufuatiliana wale walioambukizwa.
Taiwan pia mara moja ilianza uzalishaji wa vifaa vyake vya kujilinda kama vile barakoa. Hadi kufikia sasa imerekodi vifo 6 pekee miongoni mwa raia milioni 24 wa nchi hiyo.
Wakati huohuo, New Zealand, Waziri Mkuu Jacinda Ardern amechukua moja ya hatua kali zaidi ya kukabiliana na Covid-19. Badala ya kupunguza idadi ya visa vya maambukizi,kama vile ilivyodhihirika kwa nchi zingine, mbinu aliyotumia Bi. Ardern ni ya kuangamiza maambukizi yote.
Nchini humo kulitangazwa amri ya kusalia ndani vifo vilipofikia 6 pekee na kufikia Aprili 20, kwa ujumla vilikuwa vimefikia 12.
Lakini mbali na kwamba wanawake wanafanya vizuri katika kupambana na covi-19, nchi hizi ambazo zinachukuliwa kuendelea vizuri, zina wengine yanayofanana:
Hizi zote ni nci zenye uchumi ulioendelea, na mfumo wa ustawi wa jamii na mara nyingi huwa imeimarika kwa maendeleo ya jamii.
Kama iayojitikeza ni nchi zenye mifumo iliyoimarika ya afya yenye uwezo wa kukabiliana na hali ya dharura.
Kwahiyo, hilo linahusu viongozi wenyewe - au pengine pia inaangazia vile inavyomaanisha kuwa na kiongozi mwanamke katika nchi?
'Bila shaka inahusiana na Uanuai'
Kulingana na waangalizi, vile wanawake hao wanavyojitokeza na kufanya kampeni zao pia ni jambo la msingi.
"Sidhani kwamba wanawake mtindo mmoja wa uongozi ambao ni tofauti na wanaume. Lakini wanawake wanapokuwa katika nafasi za uongozi, hilo linachangia mbinu tofauti katika ufanyaji wa mamuuzi," amesema Daktari Geeta Rao Gupta, mkurugenzi wa Programu ya 3D kwa wasichana na wanawake na maafisa waandamizi katika wakfu wa Umoja wa Mataifa.
"Kunafanya kuwe na maamuzi mazuri kwasababu una maoni ya wanaume na wanawake," ameiambia BBC.
Ni tofauti kabisa na wale walioegemea siasa kwa baadhi ya viongozi wanaume kama Rais wa Marekani na  Donald Trump na Brazil Jair Bolsonaro.
Rosie Campbell, mkurugenzi wa Taasisi ya Wanawake duniani katika chuo kikuu cha Uongozi wa wanawake cha King's London, anakiri kuwa mtindo wa uongozi sio sawa kwa wanaume na wanawake.
"Lakini kwa namna tunavyojadiliana, inakubalika kwa wanawake kuwa wenye huruma na ushirikiano zaidi. Na pia kuwa wanaume zaidi ambao pia wapo kwenye kundi hili  watu binafsi, na ushindani wa kupitiliza", Campbell amesema.
Anaamini kuwa sifa kama hizo kwenye uongozi wa wanaume matatizo kwa misingi ya kisiasa".
Viongozi wanaotegemea mambo mashuhuri wanategemea sulusho rahishi ili kupata uungwaji mkono, ameiambia BBC na mara nyingi hili limeathirimbinu zao za kukabilia janga.
Viongozi wa kisiasa nchini Marekani, Brazil, Israel na Hungary na nchi zingine kidogo mara kadhaa zimejaribu kutupia lawama sababu zengine kwasababu ya makosa yao kama vile kulaumu raia wa kigeni kuwa cha ugonjwa huo kwa nchi husika.
"Trump na Bolsonaro wameamua kuchukua mkondo wa kujionesha kwamba wao ni waumme. Sio kwamba ni lazima wao kuonesha tabia kama hizo lakini wameamua kufanya hivyo," Profesa Campbell anasema.
"Ni mara chache sana utaona wanawake wakifuata mkondo wa wanaotaka kuwa maarufu. Ingawa kuna wale waliotofauti kama vile Marine Le Pen [nchini Ufaransa].
"Lakini kwa ujumla, lakini hilo linahusishwa zaidi na maamuzi ya mtu binafsi."
Watu wa wanavyoshughulikia janga la Covid-19 bila shaka kunatofautiana, pengine kwa kiasi fulani hilo linachangiwa na uwezo wa nchi kijamii na kiuchumi na raslimali zilizopo - ambapo huenda jinsia isiwe na mchango wowote kwa hilo.
Hivyobasi, viongozi wanaume ambao sio miongoni mwa wenye mitazamo iliyoelezwa na Profesa Campbell pia nao wanashuhudia idadi ndogo ya vifo katika nchi zao.
Korea Kusini, jinsi rais Moon Jae-in alivyokabiliana na janga la corona kumekuwa nguzo muhimu kulikochangia ushindi wake wa ubunge uliofanyika Aprili 15.
Na Waziri Mkuu wa Ugiriki, Kyriakos Mitsotakis pia nae amesifiwa kwa kufanikiwa kukabiliana na janga hilo na idadi ya vifo kuwa chini (114) kufikia Aprili 20, kwa nchi yenye idadi ya watu karibia milioni 11.
Ukilinganisha kwa Italia yenye idadi ya watu milioni 60, imekuwa na vifo 22,000.
Ugiriki inakanikiwa katika vita dhidi ya ugonjwa wa Covid-19 kwa kutoa kipaumbele kwa ushauri wa kisayansi na pia ilianza kutekeleza hatua ya kutokaribiana mapema - kabla ya kurekodi kisa chake cha kwanza.
Na pia baadhi ya nchi zinazoongozw na wanawake zinakumbana na changamoto kubwa kuzuia virusi hivyo vinavyosambaa kwa haraka.
Kwa mfano, Waziri Mkuu wa Bangladesh Sheikh Hasina amefanikiwa kudhibiti maambukizi katika moja ya nchi zenye idadi kubwa ya watu.
Lakini pia kuna wasiwasi wa upungufu wa vifaa vya kupimia na wafanyakazi wa wizara ya afya Bangladeshi wanasema kwamba wako katika hatari zaidi ya kuambukizwa virusi hivyo kutokana na ukosefu wa vifaa vya kujikinga.
Ili kuzuia Covid-19 , viongozi wamejipata wakifanya maamuzi magumu kama vile kufunga shughuli zote za kiuchumi katika nyakati za mwanzo za maambukizi.
Lakini maamuzi kama hayo, yana gharama kubwa kisiasa katika kipindi cha muda mfupi, tofauti na vile wanavyotaka viongozi wanaotegema umaarufu", Profesa Campbell amesema.
Angela Merkel wa Ujerumani alikubali mara moja kwamba ugonjwa wa Covid 19 ni tishio kubwa.
Nchi yake imekuwa na vifaa vingi vya kufanyia majaribio, kutafuta walioambukizwa na kuwatenga. Zaidi ya watu  4,600 wamekufa kwa virusi vya corona huko Ujerumani ambayo idadi ya watu milioni 83.
Mbinu zilizotumika na Norway na Denmark zenye waziri  wakuu wanawake, pia nazo zimefanya vizuri.
Kiongozi wa Norway, Erna Solberg, na mwenzake wa Denmark, Mette Frederiksen, amefanya mkutano na wanahabari kuzungumzia suala la watoto ambapo hakuna mtu mkubwa aliyeruhusiwa kuingia ndani.
'Maamuzi mazuri'
Wanawake ni asilimia 70 ya wahudumu wote wa afya duniani, ilihali, 2018 ni 10 pekee kati ya 153 waliochaguliwa kuchukua nafasi za uongozi, kulingana na shirika la kimataifa la mabunge ya kitaifa.
Ni robo kutoka nchi washirika ambao ni wanawake.
Daktari Gupta ambaye pia ni mwenyekiti wa ushauri wa bodi ya afya ya wanawake, wakfu wa Bill na Melinda Gates unaolenga kuongeza viongozi wanawake katika sekta ya afya unatoa wito wanawake wengi zaidi wajumuishwe kwenye nafasi za uongozi.
Anasema kwamba hilo litasaidia kuimarisha meza ya maamuzi.
"Kutakuwa ba maamuzi yenye uhusiano na nyanja zote za jamii, sio tu baadhi.
"Kwasababu kama wanawake, viongozi wanawake wanatajriba ya kushiriki majukumu mbalimbali katika jamii. Na hivyobasi, mitazamo na maamuzi yao huenda yakaathirika."
Daktari Gupta ameonya kwamba kuhusu athari mbalimbali za kiuchumi na kijamii kutokana na janga la Corona kwa wanaume na wanawake: dhulma za ndani ya nyumba zimeongezeka na hatari ya kuongezeka kwa umaskini.
</doc>
<doc docid='bbc_52570955' lang='swa' type='mono' source_url='https://www.bbc.co.uk/swahili/52570955' term='COVID'>
Virusi vya Corona: Wiki moja bila takwimu mpya za corona Tanzania, nini kimetokea?
Jumatano wiki hii imetimu wiki moja toka Tanzania kutoa takwimu za mwisho za ugonjwa wa virusi vya corona nchini humo.
Jumatano wiki hii imetimu wiki moja toka Tanzania kutoa takwimu za mwisho za ugonjwa wa virusi vya corona nchini humo.
Hali hiyo inatokea wakati serikali ya nchi hiyo ikiwa inakosolewa juu ya namna inavyolishughulikia janga la corona.
Usiri wa taarifa ni moja ya maeneo ambayo wapinzani na wanaharakati wa ndani na nje ya nchi hiyo wamekuwa wakilalamikia.
Mpaka sasa taarifa rasmi ni kuwa, nchi hiyo imethibitisha wagonjwa 480 na vifo 16, pamoja na watu 167 kupona.
Ni dhahiri kuwa katika kipindi cha wiki moja iliyopita kuna mabadiliko kwenye takwimu hizo, japo hayajawekwa wazi na serikali.
Pia, hakuna takwimu mpya, mambo kadhaa kuhusu mwenendo wa korona yametokea nchini humo katika kipindi hicho cha wiki moja na haya ni baadhi:
Alhamisi ya wiki iliyopita, yaani siku moja baada ya Waziri Mkuu wa Tanzania kutoa takwimu mpya, Waziri wa Afya wa nchi hiyo alikanusha bungeni kuwa serikali inafanya usiri katika kutoa takwimu.
"Waziri Mkuu kaongea jana, mimi naongeaâ¦mwanzoni (mlikuwa mnasema) kwanza watu wenyewe wachache. Sasa tumetoa (mnasema) tumeshinda nchi zote za Afrika Mashariki. Hivi tungekuwa tunaficha tungetoa takwimu hizi ambazo tunaonesha Tanzania tuna wagonjwa wengi kuliko nchi nyengine za Afrika Mashariki. Tusingetoa hizo takwimu. Kwa hiyo hakuna usiri, tunazitoa kadri tunavyozipata kutoka maabara," alisema Waziri Mwalimu.
Bi Mwalimu hata hivyo aliliambia bunge kuwa hakukuwa na ulazima wa kutoa taarifa kila siku.
"Wataalamu wameniambia, 'Waziri huna haja ya kutoa takwimu kila siku. Sharti la kwanza la WHO (Shirika la Afya Duniani) lilikuwa ni kutoa taarifa ya kwanza ya kwamba tumepata case (mgonjwa) ya kwanza Covid-19 Tanzania', na taarifa hiyo tumetoa."
Wakati akizungumza bungeni Tanzania ilikuwa juu ya Kenya kitakwimu, lakini kutokana na ukimya wa wiki moja, huku Kenya ikiendelea kuripoti takwimu mpya, kwa sasa Kenya imethibitisha wagonjwa 580.
Wakati huo huo gazeti la The Citizen nchini Tanzanaia limemnukuu Dkt Tunaini Haonga, afisa wa ngazi ya juu katika kikosi kazi cha kitaifa cha kupambana na corona Tanzani akisema kuwa watu wameendelea kupimwa na kupewa majibu yao japo hayajatole kwa umma na kwamba mamlaka husika zitatoa takwimu mpya pale itakapoona inafaa.
Rais Magufuli atilia mashaka ufanisi wa maabara, uchunguzi kufanyika
Siku ya Jumapili, rais Magufuli alimuapisha waziri mpya wa Katiba na Sheria Dkt Mwigulu Nchemba, na katika hotuba yake kwa taifa, aliagiza uchunguzi kufanyika katika maabara kuu ya taifa hilo ambayo imekuwa ikitumika kupima sampuli za corona.
Magufuli alieleza kuwa aliagiza sampuli za Wanyama na matunda kupewa majina ya binadamu na umri kisha kupelekwa ili zipimwe bila wataalamu wa maabara hiyo kujua na matokeo yakarudi kuwa baadhi ya sampuli hizo zimekutwa na maambukizi ya corona.
"â¦Lazima ugundue kuna mambo ya ajabu yanafanyika nchi hii. Ama wahusika wa maabara wamenunuliwa na mabeberu, ama hawana utaalamu jambo ambalo si kweli kwa kuwa maabara hii imetumika sana katika magonjwa mengine. Ama zile sampuli zinazoletwa maana vifaa vyote vinatoka nje, hivyo lazima kuna kitu fulani kinafanywa," alisema Magufuli.
Magufuli amesema kutokana na taarifa hizo anaamini kuna watu ambao walipewa majibu yasiyo sahihi.
"Lazima kuna watu wameambiwa positive lakini si wagonjwa wa corona, na inawezekana wengine wakafa kwa hofu."
Jambo hili linaweza kuwa ni moja ya sababu kuu ya kutotolewa kwa takwimu mpya kufikia sasa.
Tayari waziri Ummy Mwalimu amewasimamisha kazi Mkurugenzi wa maabara hiyo Dkt. Nyambura Moremi na Meneja wake wa Udhibiti wa Ubora Jacob Lusekelo na kuunda jopo la wataalamu kuwachunguza.
Ijumaa ya wiki iliyopita, Kiongozi wa Kambi ya Upinzani katika Bunge la Tanzania na Mwenyekiti wa chama cha Chadema Freeman Mbowe aliwataka wabunge wa chama chake kutokuhudhuria vikao vya Bunge vinavyoendelea na badala yake kujitenga karantini kwa wiki mbili.
Hatua hiyo ya chama hicho imejiri baada ya vifo vitatu vya wabunge chini ya kipindi cha wiki mbili. Hata hivyo vifo vya wabunge hao wote kutoka chama tawala cha CCM havijathibitishwa kuwa vimetokana na corona.
Hatua hiyo ya upinzani imekosolewa vikali na rais Magufuli ambaye aliagiza wasilipwe posho kwa kususia vikao.
Spika wa Bunge hilo Job Ndugai pia amemkosoa Mbowe kwa kusema hana mamlaka ya kuamuru wabunge wasusie vikao. Pia amewaagiza wabunge hao ikiwemo Mbowe kurejesha pesa za posho ya vikao ambayo tayari walishalipwa, na kuhakikisha kuwa wanapimwa ugonjwa wa Covid-19 kabla ya kurejea Bungeni baada ya wiki mbili la sivyo hawatapokelewa.
Mkuu wa Mkoa wa Dar es Salaam Paul Makonda jana aliwapatia wabunge waliopo katika mkoa huo saa 24 kurejea bungeni ama la watakamatwa na kurejeshwa Dodoma.
Wabunge kadhaa wa upinzani walijitokeza mitandaoni na kutangaza kuwa wapo jijini humo na kumuonya Makonda kuwa hana uwezo wa kuwakamata. Saa 24 hizo zinatimia mchana wa leo.
Jambo moja ambalo limezusha hofu nchini Tanzania wakati huu wa mlipuko wa corona ni namna serikali ilivyokuwa ikishughulikia mazishi ya watu ambao inaaminika wamekufa kutokana na maambukizo ya corona ama kuonesha dalili za ugonjwa huo kabla ya kufariki.
Video za siri zimetanda mitandaoni zikionesha mazishi hayo ambayo yalikuwa yakifanyika kwa tahadhari kubwa za kiafya na chini ya ulinzi.
Jumapili iliopita serikali ya nchi hiyo kupitia Wizara ya Afya ililitolea muongozo jambo hilo na kusema kuwa hakuna sababu ya maiti kuzikwa usiku ama gizani.
"Katika kipindi hiki, tunaelekeza maafisa afya na waganga wakuu wa wilaya na mikoa kuhakikisha familia zinashirikishwa kikamilifu na bila hofu au haraka katika kuandaa na kufanya mazishi kwa heshima zote za utu," imeeleza sehemu ya taarifa iliyotolewa na Mganga Mkuu wa Serikali, Profesa Abel Makubi.
Pia unaweza kutazama:
</doc>
<doc docid='bbc_habari-51734971' lang='swa' type='mono' source_url='https://www.bbc.co.uk/swahili/habari-51734971' term='COVID'>
Coronavirus : Hofu yawafanya kununua maburungutu mengi ya karatasi za chooni
Labda hali mbaya ya siku ya mwisho ni hii: Kukwama kwenye choo na kubaini kuwa karatasi za chooni ndio zimekwisha.
Labda hali mbaya ya siku ya mwisho ni hii: Kukwama kwenye choo na kubaini kuwa karatasi za chooni ndio zimekwisha.
Hali  hiyo inaonekana kuwa ya kutisha na kuwashangaza Waaustralia wengi hivi sasa, ambao wamekuwa kundi la mwisho kuchukua hatua kutokana na hofu ya virusi vya corona kwa kununua karatasi nyingi za chooni.
Hii ni licha ya mamlaka kusisitiza hakuna uhaba wa karatasi hizo - kutokana na karatasi nyingi za choonikutengenezwa nchini humo.
Hata hivyo huko Sydney, jiji kubwa zaidi ,rafu za maduka makubwa zilizokuwa na karatasi hizo zimekuwa tupu kwa dakika chache, na kulazimisha ununuzi kwa idadi ya mwisho ya karatasi nne tu zilizofungwa pamoja.
Polisi waliitwa kwenye mzozo Jumatano, na ripoti zikisema kisu kilitolewa kwenye mzozo kuhusu karatasi za chooni, mzozo uliosababishwa na wateja wa bidhaa hiyo.
Kwenye mitandao ya kijamii kampeni ya  hashtag ya #toiletpapergate na #toiletpapercrisis zilitamba mitandaoni Jumatano. Karatasi hizo  zilikuwa zikiuzwa kwa mamia ya dola mtandaoni, huku wasikilizaji wakipiga simu kwenye vituo vya redio ili kushinda vifurushi vya karatasi za chooni.
Hali katika saa 48 zilizopita imeonesha kuwa kulikuwa na ripoti ya watu kuiba karatasi za chooni kwenye vyoo vya Umma.
Nini kinaendelea na kwa nini watu wanafanya hivi?
Tatizo la karatasi za chooni si jambo la kushangaza- hali kama hiyo pia imejitokeza kwenye maeneo mengine yaliyoathiriwa na virusi vya corona kama vile Singapore, Japan na Hong Kong.
Mwezi uliopita, wanyang'anyi waliiba maburungutu ya karatasi za chooni huko Hong Kong kutokana na hali ya upungufu wa karatasi hizo. Pia kuna ripoti kuhusu manunuzi ya juu ya karatasi hizo.
Nchini Australia, hali hii ilianza mwishoni mwa juma baada ya kuwepo kwa kesi ya maambukizi ya Covid-19 na kuripotiwa kwa kifo cha mtu mmoja.
Ripoti ya mwishoni mwa juma lililopita lilisababisha hali ya tahadhari kubwa
Mpaka siku ya Jumatano, Australia imerekodi visa 41 vya maambukizi na kifo cha mtu mmoja. Hii ni idadi ndogo ukilinganisha na mataifa mengine.
Muongozo nchini humo unawataka watu kuzingatia usafi na kunawa mikono.
Picha za mitandaoni zimeonesha wateja wakisukuma toroli zilizojaa maburungutu ya karatasi za chooni
Kutokana na ripoti hizi, mamlaka zimetaka Umma kuacha kugombea bidhaa hiyo, na kuwa kununua karatasi hizo na kuacha rafu zikiwa tupu madukani si suala la maana kufanya wakati huu.
Maduka makubwa kama Coles na Woolworths zimeanza kuagiza bidhaa hiyo kwa wingi, huku wazalishaji Kleenex toilet paper nchini humo wanafanya kazi ya utengenezaji wa karatasi za chooni kwa saa 24 ili kukidhi mahitaji.
Serikali imesema imejiandaa vyema, na kuchukua hatua za kudhibiti maambukizi kuenea.
Hata hivyo bado hali ya kugombea bidhaa hiyo inaendelea nchini humo.
F
</doc>
<doc docid='bbc_habari-52174055' lang='swa' type='mono' source_url='https://www.bbc.co.uk/swahili/habari-52174055' term='COVID'>
Virusi vya Corona: Sudan Kusini yathibitisha kuwa na mgonjwa wa COVID-19
Sudan Kusini yathibitisha kuwa na mgonjwa wa kwanza wa Corona .
Sudan Kusini yathibitisha kuwa na mgonjwa wa kwanza wa Corona .
Makamu wa rais wa Sudan Kusini, Dk. Riek Machar amezungumza na  waandishi wa habari mjini Juba siku ya Jumapili, April 05 .
Mgonjwa aliyethibitishwa nchini Sudan Kusini ni msichana wa miaka 29 ambaye ni raia wa kigeni, alikuwa amerejea kutoka bara la Ulaya.
Taarifa kutoka Umoja wa mataifa, zinasema kuwa mtu huyo mwenye maambukizi ni mfanyakazi wa Umoja wa mataifa(UN).
Wizara ya afya nchini humo wakishirikiana na Shirika la afya duniani(WHO) wanaendelea kufanya uchunguzi na kupima watu kama wamepata maambukizi.
Mgonjwa huyo amekuwa nchini Sudan kwa kipindi cha wiki tano na amekuwa akifanyia kazi nyumbani tangu alipoanza kuona dalili.
Hali yake ya afya inaendelea vizuri mpaka sasa.
Watu wote waliohusiana na mgonjwa huyo wamewekwa karantini.
Aidha serikali na umoja wa mataifa wanaendelea kuwaelimisha na kuwahamasisha watu kujikinga na maradhi hayo kwa kuosha mikono mara kwa mara na kuepuka misongamano ya watu.
Sudan Kusini ni taifa la mwisho barani Afrika kutangaza kuwa na maambukizi ya corona nchini mwake.
</doc>
<doc docid='bbc_habari-52105684' lang='swa' type='mono' source_url='https://www.bbc.co.uk/swahili/habari-52105684' term='COVID'>
Coronavirus: Ubaguzi dhidi ya raia wa Kigeni Afrika Mashariki kwa hofu ya virusi

Huku maambukizi ya Corona yakiendelea kuongezeka Afrika, hofu ya janga hili linalokumba dunia imesababisha ubaguzi dhidi ya raia wa kigeni Afrika Mashariki.
Kutoka Ethiopia kuelekea Kenya na hadi Jamhuri ya kidemokrasia ya Congo, raia wa kigeni wamekuwa wakishambuliwa kwa maneno ma hata kupigwa  kwasababu ya hofu ya kwamba huenda wameambukizwa virusi vya Covid 19.
Hii ni kwa sababu visa vingi vilivyoripotiwa katika eneo hilo vinadaiwa kuletwa na wageni waliowasili kutoka mataifa ya Ulaya na Marekani
Mwandishi wa BBC, Emmanuel Igunza ametembelea mji wa Iten na kukutana na baadhi ya wanariadha wa kigeni.
Mji wa Iten magharibi mwa Kenya unafahamika kote duniani kama kitovu cha mabingwa wa Olimpiki na mabingwa wa dunia katika riadha.
Ni kaya kwa wanariadha wengi ambao wanashikilia rekodi ya dunia kuliko sehemu nyengine yoyote duniani.
Kwahiyo ni jambo la kawaida kuona kwamba wanariadha wengi wa kimataifa duniani wamesafiri na kufanya mji huu kuwa eneo lao la kufanyia mazoezi.
Lakini katika wiki za hivi karibuni wanariadha wa kimataifa wamekuwa wakishambuliwa na wenyeji ambao wanawashutumu kuwa wameambukizwa virusi vya Corona.
Kocha wa Uhispania Totti Corbalan ni miongoni mwa waliokutana na mwandishi wa BBC Emmanuel Igunza .
''Ni watu ambao wanatuambia kuwa sisi tumeambukizwa virusi vya Corona kwahiyo watoto na watu wazima wanapotuona, wanafikiria kwamba sisi ndio wenye virusi vya corona na hapo hapo wanaanza kutukimbia na kutucheka.
Kocha wa Uhispania Totti Corbalan alikuwa wa kwanza kutangaza hadharani unyanyasaji huo baada ya kupigwa mawe na kuitwa "corona" wakati anafanya mazoezi katika mji huo.
Totti Corbalan anaelezea mateso aliyopitia,
''Siku moja nilipokuwa nikikimbia pekee yangu, kundi moja la watoto lilikuwa limejificha nyuma ya mti na ghafla nilipokuwa nikiwapita, walianza kujaribu kunirushia mawe lakini niliwagundua mapema kwani wakati huu niko chonjo kujua kinachotokea eneo niliko. Kwa hiyo nilikwenda hadi walikokuwa na nikawaelezea kwamba wanachofanya sio sawa. Niliwauliza ni kwa nini wananitupia mawe? Ni kwa nini wananiita Corona?
Takriban  wanariadha wanne wameiambia BBC kwamba wamewahi kupitia madhila kama hayo. Mwanariadha wa Uswizi Alex Jodidio ambaye anafanya mazoezi yake katika mji huo anasema ameshuhudia tabia za watu kubadilika tangu ilipotangazwa kuwa Ulaya ndio kitovu cha janga la Corona.
Alex Jodidio anasema, '' Nimeona mabadiliko madogo kwani nimekuja hapa Iten mara nyingi sana. Pia nina marafiki kadhaa ambao sasa wananiogopa labda kwa sababu mimi ni mzungu na hali ya sasa ya bara Uropa ni tete. Kwa hiyo nahisi tofauti. Nimeitwa Corona katika mitaa na kuna baadhi ya watu ambao nawajua wamejitenga lakini naheshimu kila Mkenya kwani natambua kuwa labda wana hofu. Lakini nadhani hii ni kwa muda tuu na mambo yatakuwa bora zaidi hivi karibuni.''
Baadhi ya wanariadha wa kimataifa wanaofanya mazoezi katika mji wa Iten kwa sasa wanapendelea kutoka wakiwa kama kundi na wakiwa pamoja na wanariadha wenyeji ili kuepuka kushambuliwa.
Wakatihuohuo, wanariadha mashuhuri wa eneo hilo wamelaani vikali mashambulio hayo dhidi ya wakimbiaji wa kigeni.
Lakini visa hivi havijatokea tu nchini kenya. Katika maeneo mbalimbali mashariki mwa Afrika, raia wa kigeni wameripoti kwamba wamekuwa wakishambuliwa kwa hofu ya virusi vya Corona ambavyo pia vinafahamika kama Covid 19.
Mwezi uliopita, Waziri Mkuu wa Ethiopia ambaye pia ni mshindi wa tuzo ya Amani ya Nobel, Abiy Ahmed, alitoa wito kwa raia wa Ethiopia wasishambulie raia wa kigeni baada ya ubalozi wa Marekani kutoa tahadhari kwa raia wake wanoishi nchini humo baada ya raia wa kigeni kushambuliwa kwa kurushiwa mawe, kufukuzwa na kutemewa mate, huku hofu ya ugonjwa wa Corona ukiendelea kusambaa kote duniani.
Katika Jamhuri ya Kidemokrasia ya Congo, mfanyakazi mmoja wa shirika la kutoa msaada ambaye hakutaka kutambulishwa, ameiambia BBC kwamba raia wa kigeni wanaofanyakazi katika mashirika ya kutoa misaada wamelazimika kuangalia tena usalama wao baada ya misafara kadhaa ya kutoa misaada ya binadamu kurushiwa mawe. Baadhi yao pia wameshambuliwa kwa kurushiwa maneno machafu na kuitwa coronavirus mitaani.
Mfanyakazi huyo amesema:  ''Iwapo mashambulio kama haya yataendelea, huenda shughuli zetu za kutoa misaada zikaathirika pakubwa. Hii sio tofauti na kama vile kwa mfano, makundi yaliyojihami kushambulia mashirika yasiyokuwa ya kiserikali. Hii italazimu kuchunguza upya taratibu zetu za usalama. Haya ni masuala ambayo lazima tutatilia maanani.''
Hofu imesababisha ubaguzi hata katika mitandao ya kijamii na serikali mbalimbali zimejitahidi kukabilinana na taarifa ghushi za Coronavirus. Lakini katika mji wa Iten, mwanariadha wa Uswizi Alex Jodido ana ujumbe maalum wa umoja katika kile anachokielezea kama wakati mgumu kote duniani... ''Nadhani ni jambo la kusikitisha sana lakini nawaelewa Wakenya kwa sababu ya hali ilivyo. Lakini nahisi kuwa watulivuâ¦.hakuna matata, ni lazima tuwe pamoja wakati huu.''
</doc>
<doc docid='bbc_habari-52540852' lang='swa' type='mono' source_url='https://www.bbc.co.uk/swahili/habari-52540852' term='COVID'>
Virusi vya corona: Kwa nini Mombasa imeathirika zaidi na ugonjwa wa Covid-19?

Huku janga la virusi vya corona likiendelea kusababisha madhara makubwa kote duniani mataifa ya Afrika mashariki hayajasazwa.
Licha ya viongozi wa mataifa hayo kusisitiza kuhusu umuhimu wa kufuata masharti ya shirika la Afya duniani kuhusu kukabiliana na virusi hivyo, ni asilimia ndogo ya raia wanaofuata maagizo hayo hatua inayoendelea kusababisha kuenea kwa maambukizi.
Nchini Kenya takriban wagonjwa 490 wamethibitishwa kuwa na virusi vya corona wengi wao wakipatikana katika mji mkuu wa Nairobi na mji wa Mombasa.
Cha kushangaza ni kwamba maambukizi mapya yameripotiwa kwa wingi katika mji huo wa pwani ya Kenya ikilinganishwa na ule wa Nairobi ambao ndio mji mkuu wa Kenya.
Mji wa Mombasa kufikia sasa umeripoti zaidi ya wagonjwa 134 wa virusi hivyo, suala linaloendelea kuwatia hofu viongozi kutokana na kiwango cha maambukizi.
Kati ya visa 134 vilivyothibitishwa mjini humo, wagonjwa 36 wanatoka katika eneo bunge la Mvita na wengine 20 kutoka Old Town.
Hivyobasi wengi wamekuwa wakiuliza ni kwa nini Mji wa Mombasa umeathiriwa sana na Covid-19?
Utamaduni na imani za kidini
Mombasa ni mji wenye idadi kubwa ya Waislamu na tamaduni tofauti ukilinganisha na maeneo mengine ya taifa la Kenya.
Wakaazi wengi wa mji huo wamekuwa wakiishi kwa mshikamano mkubwa, wakishirikiana kwa karibu kwa kila jambo ikiwemo, kula pamoja, kufanya ibada kwa pamoja. Baadhi na hata huishi kwa pamoja kifamilia kama vile baba, mama na watoto kuishi na wajomba, bibi, wajukuu na kadhalika.
Vilevile ni wakaazi wanaoipenda sana dini yao ya kiislamu, kitu ambacho kimekuwa vigumu kuwatenganisha nacho.
Ni kutokana na mshikamo huu na imani hizi za kidini ambapo virusi vya corona vimeweza kupenyeza na kuendelea kuwaathiri wakaazi hao.
Hii ni kwasababu licha ya masharti ya kutokaribiana miongoni mwao, wakaazi wengi wa eneo hili wameendelea kufanya ibada ya pamoja na kula kwa pamoja bila hofu ya maambukizi ya ugonjwa huo.
Kisa cha hivi karibuni ni kanda ya video iliyokuwa ikisambaa mitandaoni ikiwaonyesha wakaazi wa mji huo wakifungua kwa pamoja baada ya kufunga mchana kutwa mwezi wa Ramadhan licha ya masharti ya kutokaribiana.
Licha ya kwamba wengi walioambukizwa virusi hivyo katika mataifa ya Kiarabu walikuwa wakifanya ibada za pamoja misikitini hatua iliyopelekea kufungwa kwa nyumba hizo za ibada katika mataifa mengi, wakaazi wa mji wa Mombasa wamekaidi agizo hilo na kuendelea na ibada za pamoja hususan mwezi huu wa Ramadhan.
Wengi wanasema kwamba hawawezi kwenda kinyume na sheria za kidini zinazowataka kufanya ibada kwa pamoja mbali na imani kwamba ni Mungu pekee anayeweza kukabiliana na ugonjwa huo.
Hatua hiyo imemshinikiza gavana wa Mombasa Hassan Joho kuonya kwamba wasimamizi wa misikiti watakaowaruhusu wakaazi kuingia katika misikiti na kufanya ibada za pamoja watakamatwa na kushtakiwa.
Mipaka mingi
Mji wa Mombasa upo katika mkoa wa pwani ambao umezungukwa na mipaka mingi ya kuingia nchini Kenya.
Mipaka hii ni ile iliyo halali pamoja na ile ya haramu. Mipaka hii imekuwa ikitumika na watu kuingia nchini Kenya.
Kwa mfano bandari ya Mombasa ni mojawapo ya milango ya kuingilia nchini Kenya kupitia Bahari ya Hindi.
Bandari hii imekuwa ikitumika kuingiza na kusafirisha bidhaa, mbali na kuingiza wageni kutoka mataifa mbalimbali.
Baadhi ya wageni hao ambao wengi wamekuwa wakitoka katika mataifa yaliyoripoti visa vingi vya Covid wamekuwa wakiwasili katika mji huo kupitia meli kama watalii.
Vile vile kuna wale ambao wamekuwa wakiingia mjini humo kupitia uwanja wa ndege wa Moi na hivyobasi kujumuika na wakaazi katika maeneo ya Old Town na hata Nyali.
Mipaka mingine ambayo inaingiza watu kwa wingi kutoka mataifa jirani na ambayo ni rahisi kuhatarisha afya ya wakaazi wa Mombasa, kwa mfano ule wa Lungalunga.
Mpaka huu uliopo kusini mwa mji wa Mombasa ndio unaoligawanya taifa la Kenya na Tanzania.
Hivyobasi kutokana na hatua ya serikali ya Tanzania kutozingatia masharti makali ya kukabiliana na virusi vya corona, raia kutoka taifa hilo linaloongoza kwa idadi ya maambukizi Afrika Mashariki wamekuwa wakiingia nchini Kenya na kutangamana na wakaazi wa mkoa wa pwani kabla ya kuingia mjini Mombasa.
Vilevile kuna mpaka wa Kiunga mjini Lamu unaopakana na taifa la Somalia, taifa ambalo limekuwa likikabiliwa na changamoto ya vita vya wenyewe kwa wenyewe.
Taifa hilo limeshindwa kuweka mikakati ya kuepuka mlipuko wa virusi hivyo.
Raia wake ambao wana imani sawa ya kidini na wale wa Mombasa wamekuwa wakiingia Lamu na kueleka Mombasa kufanya biashara.
Utalii
Utalii ndio uti wa mgongo wa mji wa Mombasa na eneo zima la pwani ya Kenya kwa jumla kutokana na hali yake ya hewa na mandhari mazuri ya kitalii ikiwemo fukwe za kuvutia za bahari.
Baadhi ya watalii wanaopendelea sana kuzuru mji huo wa pwani ya Kenya hutoka katika mataifa yalioathirika zaidi na ugonjwa wa corona kama vile Italia, Ujerumani na Marekani ambayo ndio kitovu kipya cha ugonjwa huo duniani.
Baadhi ya watalii hususan kutoka Italia wamepiga kambi na hata kuweka makao yao katika miji kama vile Malindi uliopo kaskazini kwa mji wa Mombasa.
Watalii hao wamekuwa wakiingia na kutoka katika mji huo mara kwa mara kabla ya serikali ya Kenya kutangaza kufungwa kwa safari zote za ndege zinazoingia na kutoka nchini Kenya.
Madereva wa malori
Madereva wa malori kutoka mataifa mengine ya Afrika mashariki wamekuwa wakizuru bandari ya Mombasa ili kubeba mizigo kupeleka katika mataifa hayo.
Katika siku za hivi karibuni madereva hao wameripotiwa kupatikana na virusi vya ugonjwa huo katika mpaka wa Uganda kufuatia hatua ya serikali ya Uganda kuwapima wageni wote wanaoingia katika taifa hilo.
Kupatikana kwa kisa cha kwanza cha mgonjwa aliye na mardhi hayo mjini Mombasa katika bandari hiyo ni ushahidi tosha kwamba wengi huenda wameambukizwa.
Gharama ya juu ya vituo vya karantini
Raia wengi wamekaidi amri ya kujitokeza ili kupimwa kutokana na kuogopa gharama ya juu ya kukaa vituo vya karantini.
Licha ya gavana wa eneo hilo kutoa wito wa umma kupimwa ili kujua hali yao, wengi wamekataa kuchukua vipimo hivyo kwa hofu kwamba watalazimika kupelekwa kwa lazima katika vituo vya karantini na kugharamikia malipo ya vituo hivyo wao wenyewe.
Wengi walionekana kufurahishwa na ahadi ya Gavana Joho kwamba serikali yake ingesimamia malipo ya watu watakaopelekwa katika karantini.
Hatahivyo wengi waliopelekwa katika vituo hivyo wamedai kugharamikia vituoni huku kiongozi huyo baadaye akisema kwamba serikali itawalipia watu wanaotoka katika jamii maskini pekee.
Mbali na kugharamikia malipo ya vituo hivyo waathiriwa pia wamesema kwamba vituo hivyo vina mazingira duni, hatua inayowafanya kuviona vituo hivyo kama maeneo ya kuwaadhibu na sio kuzuia maambukizi.
Hatua hiyo imerudisha nyuma vita dhidi ya ugonjwa huo kwa kuwa wengi wameamua kujificha licha ya kuwa na dalili za ugonjwa huo.
Kutozingatia masharti
Unapozunguka katika maeneo mengi ya mji wa Mombasa, wakaazi wengi huonekana kuvaa barakoa kama njia mojawapo ya kuzuia maambukizi.
Lakini tatizo ni kwamba licha ya kufuata agizo hilo la kuvaa barakoa bado hawajatilia mkazo amri nyingine kwa mfano kutokaribiana katika maeneo ya umma.
Wengi bado wanaendelea kukutana katika bustani, kupigana mapambaja na hata kupiga soga katika makundi makundi.
Vilevile kuna wale wanaoamini kwamba ugonjwa huo ni sawa na homa ya kawaida tu. Mfano ni mtabibu mmoja wa mitishamba aliyefariki kutokana na ugonjwa huo.
Kulingana na vyombo vya habari mtabibu huyo alitembelewa na wakaazi wengi ambao pia huenda waliambukizwa ugonjwa huo.
</doc>
<doc docid='bbc_habari-52570947' lang='swa' type='mono' source_url='https://www.bbc.co.uk/swahili/habari-52570947' term='COVID'>
Virusi vya Corona: Nadharia za kuficha ukweli zaibuka kuhusu kifo cha mtaalamu wa corona.
Mauaji ya raia wa China, mtafiti wa masuala ya virusi vya corona kwenye ardhi ya Marekani yamesababisha nadharia mbalimbali duaniani kuwa kuna sababu iliyojificha kuhusu kifo chake.
Mauaji ya raia wa China, mtafiti wa masuala ya virusi vya corona kwenye ardhi ya Marekani yamesababisha nadharia mbalimbali duaniani kuwa kuna sababu iliyojificha kuhusu kifo chake.
Bing Liu, profesa msaidizi mwenye miaka 37 katika Chuo Kikuu cha Tiba cha Pittsburgh, Marekani alipatikana akiwa amekufa nyumbani kwake siku ya Jumamosi.
Wenzake walisema alikuwa karibu kupata "matokeo muhimu" ya tafiti kuhusu Covid-19, tukio lililosababisha kuwepo kwa maoni mitandaoni yanayoeleza kuwa yawezekana bwana Liu aliuawa lakini polisi wanasema ni tukio la kujiua.
Alikutwa akiwa na majeraha mengi ya risasi kichwani,shingoni katika eneo la Pittsburgh yalipo makazi yake kwa mujibu wa polisi wa eneo hilo.
Mtu aliyekuwa na silaha alitambulika kuwa na miaka 46, mhandisi wa programu ya kompyuta, Hao Gu. Mamlaka zinasema muuaji naye alijiua baada ya kurudi kwenye gari lake.
Liu na Gu walikuwa wanafahamiana, maafisa wapelelezi wa mauaji walieleza.
Uchunguzi umebaini kuwa lilikuwa tukio la kuua na kujiua lililotokana na ''mgogoro wa muda mrefu wa masuala ya kimapenzi''.
Wamesema ''hakuna ushahidi'' wa kuhusisha tukio hilo na utafiti wa Liu na mazingira ya sasa ya changamoto za kiafya.
Katika taarifa yao , wenzake wamemwelezea kama mtafiti wa kipekee ambaye ''alikuwa ukingoni kufanikisha kupata matokeo muhimu '' ya kuelewa maambukizi ya Covid-19.
Waliomboleza kifo cha Liu na kuahidi kumalizia utafiti wake ''zikiwa ni juhudi za kuenzi ubora wake katika uwanja wa kisanyansi''.
Liu, raia wa China alipata shahada yake ya kwanza na shahada ya uzamivu katika masomo ya sayansi ya kompyuta nchini Singapore kabla ya kufanya utafiti nchini Marekani.
Aliwahi kuungana na wanabaiolojia wengine kufanya utafiti kuhusu kinga ya binaadamu, kwa mujibu wa wasifu wake mtandaoni.
''Mungu wangu'' mtumiaji mmoja wa mtandao wa kijamii wa Weibo aliandika. '' Labda alibaini kuwa virusi vilitengenezwa kwenye maabara nchini Marekani.''
Maoni kama hayo yalieleza kuwa Liu aliuawa kwa sababu pengine aligundua chanzo cha virusi vya corona.
Maafisa wa China na vyombo vya habari vya habari vya serikali vilisema kuwa madai yakuwa virusi vilitengenezwa Marekani na kupelekwa Wuhan na wanajeshi wa Marekani hayana msigi.
Wengine walisema ni tukio ambalo lina sababu iliyojificha.
''Inawezekana kuwa kuna siri iliyojificha gizani''. Alieleza mtu mmoja kwenye mtandao huo.
Maoni mengi ya watu kwenye mtandao huo yanasema kuwa historia ya Liu inaweza kuwa ndio iliyomuweka hatarini nchini Marekani, ingawa hakuna ushahidi ulioibuka kuwa Liu alikuwa akilengwa kwa sababu ya asili yake.
Gazeti ka Global Times linalofungamana na chombo cha habari cha taifa nchini china, lilichapisha makala kuhusu mazingira ya kifo cha Liu.
Kwenye mtandao wa Twitter, baadhi wameeleza hisia zao kuwa huenda serikali ya China ina mkono wake kwenye tukio hilo.
Kutokana na janga la Covid-19, nadharia mbalimbali kuhusu virusi na asili yake zimeendelea kusambaa kwenye mitandao ya kijamii.
Nyingine zikiwa na madai yasiyothibitishwa zimekuwa zikiungwa mkono na wanasiasa na vyombo vya habari vya China na Marekani.
</doc>
<doc docid='bbc_habari-51877115' lang='swa' type='mono' source_url='https://www.bbc.co.uk/swahili/habari-51877115' term='COVID'>
Coronavirus: Ramani inayoonesha idadi ya watu walioambukizwa na waliofariki kutokana na virusi vya corona duniani
Mlipuko wa virusi vya corona unaosababisha ugonjwa wa Covid-19, ulitokea katika mkoa wa Hubei nchini China.
Mlipuko wa virusi vya corona unaosababisha ugonjwa wa Covid-19, ulitokea katika mkoa wa Hubei nchini China.
Tayari virusi hivyo vimesambaa katika mabara yote duniani isipokuwa Antarctica.
Kufikia sasa kinachojulikana ni kuwa Covid-19, ni ugonjwa ambao unaothiri mfumo wa kupumua wa binadamu.
Dalili zake ni pamoja na homa kali, kukohoa ambako baada ya wiki moja muathiriwa anakabiliwa na tatizo la kupumua.
Unaweza kufuatilia kwenye ramani ifuatayo kufahamu zaidi kuhusu hali ya maambukizi na na vifo vilivyotokana na ugonjwa huo duniani
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins (Baltimore, Marekani), maafisa wa eneo
Mara ya mwisho kufanyiwa mabadiliko 21 Machi 2020, 19:00 GMT +1.
</doc>
<doc docid='bbc_habari-51964169' lang='swa' type='mono' source_url='https://www.bbc.co.uk/swahili/habari-51964169' term='COVID'>
Coronavirus: Mwanamuziki wa Bongo Flava nchini Tanzania athibitisha kuwa na maambukizi ya virusi
Mwanamuziki wa Bongo Flava nchini Tanzania, Hamisi Mwijuma, maarufu Mwana FA ameandika kwenye ukurasa wake wa Instagram kuwa amegundulika kuwa ameathirika na virusi vya COVID- 19 au corona.
Mwanamuziki wa Bongo Flava nchini Tanzania, Hamisi Mwijuma, maarufu Mwana FA ameandika kwenye ukurasa wake wa Instagram kuwa amegundulika kuwa ameathirika na virusi vya COVID- 19 au corona.
FA amesema alifanya vipimo hapo jana na kupatiwa majibu yake hii leo vilivyobainisha kuwa ameathirika na virusi hivyo.
Katika kipande chake cha video alichokiweka kwenye mtandao huo, Mwana FA alieleza kwenye ukurasa wake kuwa alitoka Afrika Kusini juzi na kubaini kuwa joto lake la mwili halikuwa la kawaida.
''Sababu ya kufanya hivyo nilikuwa natoka safarini Afrika Kusini, joto langu la mwili lilikuwa halieleweki, linapanda, linashuka hivyo nilivyorudi kwa sababu habari duniani inayofahamika ni hiyo nikawa nimejitenga ili kuhakikisha siwaathiri watu wengine''.
Mwanamuziki huyo amesema kwa sasa ile homa aliyokuwa akiihisi juzi kwa sasa haipo tena lakini bado amejitenga wakati afya yake ikiendelea kuimarika.
Hapo awali Meneja wa mwanamuziki Diamond Platnumz, Sallam SK naye alithibitisha kuwa amekutwa na virusi vya corona na sasa yupo chini ya uangalizi na afya yake inaendelea vizuri.
Jinsi ya kuepuka maambukizi
</doc>
<doc docid='bbc_habari-52432751' lang='swa' type='mono' source_url='https://www.bbc.co.uk/swahili/habari-52432751' term='COVID'>
Jack Ma: Bilionea anayejaribu kumaliza virusi vya corona na kurejesha hadhi ya China kuwa juu

Tajiri zaidi China alifungua akaunti yake ya Twitter mwezi uliopita, katikati ya mlipuko wa janga la corona. Hadi kufikia sasa, wanaomfuata wamejitolea katika kampeni ya kuwasilisha vifaa vya kitabibu dhidi ya ugonjwa wa covid 19 kwa karibu kila nchi kote duniani.
"Dunia moja, kupambana kwa pamoja!" Kujitolea ni moja ya ujumbe wa kwanza wa Jack Ma "Pamoja, tutafanikiwa!" alisema.
Mfanyabiashara huyo tajiri ndio kichocheo cha operesheni inayoendelea ya kusambaza vifaa vya kimatibabu ambayo hadi kufikia sasa zaidi ya nchi 150, zimepokea barakoa na mashine za kupumua.
Lakini wakosoaji wa Ma na hata baadhi ya wanaomuunga mkono hawajaelewa nia yake. Je tajiri huyu amejitoa kama Rafiki wa chama tawala cha China cha Kikomunisti? Au je ni mshirika binafsi anayetumiwa na chama hicho kwa nia za propaganda?
Anaonekana kufuata sheria za kidiplomasia za China, hasa wakati anapochagua ni nchi gani itafaidika na msaada wake, lakini nguvu yake inayoendelea kuongezeka huenda ikamuweka kwenye njia panda dhidi ya viongozi wenye wivu katika ngazi ya juu ya kisiasa nchini China.
Mabilionea wengine pia wameahidi kutoa msaada zaidi katika kukabiliana na janga la virusi vya corona - huku mkurugenzi na mwanzilishi mwenza wa mtandao wa Twitter Jack Dorsey akiahidi kutoa $1bn (Â£0.8bn). Shirika la Marekani linalofuatilia michango inayotolewa na mashirika ya kutoa misaada limemuweka Alibaba katika nafasi ya 12 katika orodha ya wachangiaji wakubwa binafsi katika kukabiliana na janga la corona.
Lakini orodha hiyo haijumuishi usambazaji wa vifaa vya msingi ambavyo baadhi ya nchi wanavichukulia kuwa na umuhimu mkubwa hata kuliko pesa katika kipindi hiki cha kukabiliana na mlipuko wa virusi vya corona.
Hakuna mwingine kati yao zaidi ya Ma ameweza kusambaza vifaa vya msingi kwa wanaohitaji moja kwa moja. Kuanzia Machi, Jack Ma mwanzilishi wa kampuni ya Alibaba alianza kusambaza bidhaa za msingi za kukabiliana na corona kwa Afrika, Asia, Ulaya, Amerika Kusini na hata kwa nchi zenye siasa nyeti kama vile Iran, Israel, Urusi na Marekani.
Ma pia amewasilisha msaada wa mamilioni ya pesa katika utafiti wa chanjo dhidi ya virusi vya corona na kijitabu kidogo cha wataalamu wa tiba kwa madaktari katika mji wake wa Zhejiang kimefasiriwa kutoka Kichina hadi nchi zingine 16. Lakini meli za usambazaji wa vifaa vya kimatibabu ndio kumekuwa mada katika vyombo vingi vya habari duniani na kumfanya Ma hata kuendelea kuwa maarufu.
"Ana uwezo na pesa na uwezo wa kupata ndege itakayoondoka mji wa Hangzhou nchini China hadi Addis Ababa, au popote kule anapotaka iende," anaelezea mwandishi wa wasifu wa Ma, Duncan Clark. "Huu ni utaratibu; hivi ndivyo ilivyo kwa kampuni, watu wake na mji wake."
Mtu Rafiki
Jack Ma anafahamika kama mwalimu wa lugha ya Kiingereza mwenye haiba kubwa ambaye alianzisha kampuni kubwa ya teknolojia. Alibaba kwasasa anafahamika kama "Amazon ya Mashariki".
Ma alianzisha kampuni ndani ya nyumba yake ndogo pwani ya China mji wa Hangzhou, katikati ya eneo la kiviwanda 1999. Tangu wakati huo, Alibaba amekuwa akiendelea kukua na kuwa miongoni mwa washikadau wakuu katika nchi hiyo ambayo ni ya pili kiuchumi duniani, akiwa amekumbatia zaidi nyanja ya kimtandao China, benki na burudani.
Thamani ya Ma ni zaidi ya dola bilioni 40.
2018, alijiondoa rasmi kama mwenyekiti wa kampuni ya Alibaba na kusema kwamba sasa ataangazia zaidi masuala ya misaada. Lakini Ma amedumisha nafasi yake kama mwanachama wa kudumu katika bodi ya kampuni hiyo. Utajiri wake na umaarufu wake umemfanya kuendelea kuwa maarufu nchini China.
Inaonekana kana kwamba ufadhili wa Bwana Ma unafuata miongozo ya chama tawala cha China: Hakuna ushahidi wowote kwamba ufadhili wa Jack Ma au kutoka kwa kampuni yake ya Alibaba umekwenda kwa nchi zenye uhusiano rasmi na China kama vile Taiwan, majirani wao na mahasimu wa masuala ya kidiplomasia. Ma alitangaza kupitia Twitter kwamba alikuwa anafadhili nchi 22 za Amerika Kusini.
Nchi ambazo zimekuwa zikiunga mkono Taiwan lakini pia zimetoa wito wa kusaidiwa kwa vifaa vya kimatibabu - kuanzia Honduras hadi Haiti - ni miongoni mwa nchi chache ambazo hazionekani kuwa miongoni mwa 150 zilizopokea msaada wa Jack Ma. Wakfu wake ulikataa kutoa orodha ya nchi ambazo zimepokea msaada tayari na kuelezea kuwa kwa wakati huu wakfu huo hauko tayari kushirikishana taarifa za kiwango hicho.
Hatahivyo, michango hiyo ambayo tayari imeshatolewa bila shaka imepokelewa kwa nia njema na kujenga urafiki. Mbali na matatizo ya uwasilishaji wa vifaa hivyo kwa nchi za Cuba na Eritrea, meli zote zilizosafirisha vifaa vya kimatibabu kutoka China zimepokelewa vizuri.  Hilo linampa Ma, umaarufu hata zaidi kuliko ilivyo kawaida.  Chombo cha habari cha China kinachomilikiwa na serikali, kimekuwa kikimtaja Ma, karibia kila mara kama ilivyo kwa kiongozi mkuu wa nchi hiyo, Xi Jinping.
Ni ulinganisho usio wa kawaida.  Ma anaendelea kupongezwa, huku rais Xi  akikabiliwa na maswali chungu nzima kuhusu namna alivyokabiliana na virusi hivyo punde tu ugonjwa wa virusi vya corona ulipoingia.
Serikali ya China imetuma msaada wa kimatibabu na ufadhili mwengine kwa kiasi kikubwa tu kwa nchi zilizokabiliwa vikali na janga la corona hususan, Ulaya na Kusini-Masharki mwa Asia. Hatahivyo, juhudi hizo wakati mwengine zimekosolea. China imeshtumiwa kwa kutuma vifaa vyenye kasoro kwa nchi kadhaa.
Inasemekana kwamba kwa baadhi ya nchi vipimo ilivyotuma vya kupimia vilikuwa vinatumiwa vibaya lakini nchi zingine zilipokea msaada wa vifaa ambavyo havikukidhi kiwango kilichowekwa.
Tofauti na msaada wa Jack Ma, umekuwa ukiimarisha hadhi yake.
"Itakuwa sawa kusema kwamba msaada wa Ma umefurahiwa kote barani Afrika," anasema Eric Olander, mhariri wa tovuti ya China Africa Project.
Ma ameahidi kutembelea nchi zote Afrika licha ya kwamba amekuwa mgeni wa mara kwa mara barani humo tangu alipostaafu.
Kuwa katika njia panda
Lakini Je hatua ya Ma ya kutoa msaada kwa nchi mbalimbali kunamfanya kujiweka katika hatari ya kukosolewa nchini China? Xi Jinping hafahamiki kama mtu ambaye huwa yuko tayari kuwekwa katika angalizo moja na mwengine na bila shaka serikali yake imekuwa ikilenga watu mashuhuri hapo kabla. Katika miaka ya hivi karibuni, muigizaji mashuhuri, mwanahabari tajika na wajasiriamali wengine mabilionea, wamepotea kwa kipindi kirefu sana.
Baadhi yao ni pamoja na wanahabari ambao wameishia kuwa wafungwa. Wengine wameachiliwa baada ya kuzuiliwa kwa muda na serikali, kuadhibiiwa na wanapotoka wanaahidi kuwa waaminifu kwa chama.
"Kuna uvumi kwamba [Jack Ma] alijuzulu 2018 kama mwanachama wa kampuni ya Alibaba kwasababu alionekana kama mjasiriamali wa nyumbani ambaye umaarufu wake ungepita ule wa chama cha Kikomunisti," anaelezea Ashley Feng, mtafiti mshiriki katika kituo cha Usalama wa Marekani mjini Washington DC. Ma alishangaza wengi baada ya kuamua kujiuzulu ghafla mnamo 2018. Amekuwa akikanusha uvumi wa kwamba China ilimlazimisha kuachia wadhfa huo.
Duncan Clark, mwandishi wa wasifu wa Bwana Ma, pia naye anafahamu kuhusu taarifa za kwamba alilazimishwa kujiondoa kwenye kampuni ya Alibaba baada ya kisa kilichotokea Januari 2017. Bilionea huyo wa China alikutana na Rais Donald Trump akiwa tu ndo ameteuliwa katika eneo la Trump Tower, kuzungumzia masuala ya kibiashara. Rais wa China hakuwahi kukutana na Donald Trump hadi miezi ya baadae.
"Kulikuwa na wasiwasi mkubwa wakati huo kwamba Jack Ma alikuwa amefanya haraka mno," Clark anasema. "Nafikiri pande zote mbili zilijifunza kuwa na uhitaji wa kuwasiliana na kuratibu mambo."
Kiukweli ni kwamba, Ma pia ni mwanachama wa Kikomunisti: Tajiri huyo amekuwa mwanachama wa chama cha Kikomunisti tangu miaka ya 1980, alipokuwa mwanafunzi wa chuo kikuu.
Lakini Ma amekuwa na uhusiano wa paka na panya na chama hicho, nia yake chamani ikifahamika kama "mwenye kupenda lakini asiyekuwa tayari kuoa".
Duncan Clark anasema kwamba Ma tayari ana nafasi yake ya juu nchini China kwasababu ya mchango wa kampuni yake ya Alibaba kiuchumi. Hatahivyo, kufahamikiana kwake na viongozi mbalimbali duniani, kunamfanya kuwa na manufaa zaidi kwa Beijingi wakati ambapo nchi hiyo inajitahidi kurekebisha twasira yake iliyokuwa imeingia dosari.
"Ameonesha uwezo wa kuwasiliana na viongozi kadhaa katika nchi za nje, kuwa na marafiiki na kushawishi wengine. Yeye ni Dale Carnegie wa China na bila shaka hilo limeonekana kuudhi baadhi ya watu serikalini nchini China lakini kwa kipindi hiki juhudi za kila mmoja zinahitajika," Clark amesema.
"Wanachukua nafasi ya uongozi, kama jukumu lililochukuliwa na Marekani," anasema. "Mfano mzuri ni mlipuko wa janga la Ebola 2014. Marekani ilituma madaktari na kila kitu Afrika magharibi kusaidia kukabiliana na virusi kabla ya kuachia jukumu hilo lwa nchi za Afrika magharibi."
Wafadhili wa China wamejukua jukumu ongozi katika kukabiliana na virusi vya corona.
Na huu sio wakati muafaka wa China kusimama katikati ya njia ya Jack Ma.
"Unajua, hili ni janga kote duniani kwasasa, Duncan Clark anasema. "Lakini pia ni wakati wa kutathmini uhusiano wa China na sehemu nyengine ya dunia. Kwahiyo, nchi hiyo inahitaji mtu yeyote ambaye anaweza kuisaidia kukabiliana na shinikizo hilo."
</doc>
<doc docid='bbc_habari-52059461' lang='swa' type='mono' source_url='https://www.bbc.co.uk/swahili/habari-52059461' term='COVID'>
Coronavirus: Idadi ya maambukizi Rwanda yaongezeka licha ya amri ya kutotoka nje
Wizara ya afya nchini Rwanda imetanaza visa vipya 13 vya ugonjwa wa Covid-19 chini ya wiki mbili tangu mgonjwa wa kwanza kuripotiwa kuwa na ugonjwa huo na sasa idadi ya maambukizi kufikia 50.
Wizara ya afya nchini Rwanda imetanaza visa vipya 13 vya ugonjwa wa Covid-19 chini ya wiki mbili tangu mgonjwa wa kwanza kuripotiwa kuwa na ugonjwa huo na sasa idadi ya maambukizi kufikia 50.
Maambukizi ya sasa, watano walikuwa wametokea Dubai,mmoja ametokea Netherlands na mmoja ametokea Marekani  na wote hao walikuwa karantini wakati walipowasili.
Huku wawili wameambukizwa wakiwa ndani ya nchi.
Rwanda imeweka vituo vitatu vya afya vya kupima maambukizi ya coronavirus, viwili viko Kigali na kingine kiko kusini mwa taifa hilo.
Wagonjwa wengi wa corona ambao wanatibiwa wanaonekana kupata nafuu, wizara ya afya imesema.
Mwanzoni mwa wiki hii, Rwanda ilitangaza kufunga mipaka yote ya nchi hiyo na watu kuamrishwa kusalia majumbani mwao katika juhudi za kudhibiti maambukizi ya virusi vya corona.
Hatua zingine zilizochukuliwa ni pamoja na watumishi wote wa serikali  na wa kibinafsi kufanyia kazi nyumbani na safari za kuenda mikoani kusitishwa kwa wiki mbili kukiwa na uwezekano wa muda huo kuongezwa.
Vilabu vya pombe na, maduka yasio ya chakula pia yamefungwa  huku usafiri wa bodabobda ukisitishwa.
Hatua hiyo inajiri siku moja baada ya wizara ya afya ya Rwanda siku ya Jumamosi kutangaza kuwa watu wengine sita wameambukizwa virusi vya corona miongoni mwao mtoto  mchanga wa miezi 10.
Maambukizi hayo yanaifanya Rwanda kuwa na idadi ya visa 17 vya maambukizi ya virusi vya corona.
Wananchi waliokuwa na hofu wameonekana wakinunua bidhaa za chakula huku baadhi yao wakihofia hali itakuaje.
Hatua zilizochukuliwa na Rwanda kudhibiti coronavirus ni  kufungwa kwa shule zote za umma na za kibinafsi, maeneo ya kuabudu na sehemu zote za umma.
Matukio kama vile mikusanyiko ya watu katika maeneo ya michezo na harusini vimeahirishwa na  wale waliopoteza wapendwa wao watazikwa kwa namna ya kipekee.
Shirikisho la Sola la Rwanda(FERWAFA), pia limetangaza kwamba michuano yote kwa sasa itafanyika bila kuhudhuriwa na mashabiki katika viwanja vya michezo, huku shirikisho la mpira wa mkono nchini humo likiahirisha michezo yake yote.
Maeneo ya umma na maeneo yote ya utoaji wa huduma yameagizwa kuweka vitakasa mikono kwa ajili ya umma unaotembelea maeneo hayo.
Raia wamehimizwa kukaa nyumbani na kuepuka matembezi yasiyo ya maaana na kunawa mikono mara kwa mara kwa muda wa sekunde 20.
Hakuna abiria atakayeruhusiwa kusimama na kutoa wito kwa watu wa eneo na vikosi vya usalama kusaidia kuhakikisha hatua hizo zinatekelezwa.
Baadhi ya dalili za coronavirus ni kikohozi, kushindwa kupumua vema na uchovu.
Walipatikana na maambukiz hayo wote walikua wametoka katika nchi za ng'ambo hivi karibuni.
Kulingana na wizara ya afya nchini humo wagonjwa wpote wametengwa na wanaendelea kupata matibabu.
Inawaomba watu wote waliofika nchini Rwanda katika kipindi cha siku 14 zilizopita  kujitenga binafsi kwa siku 14 na kufuata maagizo yaliyotolewa juu ya coronavirus.
</doc>
<doc docid='bbc_habari-52059273' lang='swa' type='mono' source_url='https://www.bbc.co.uk/swahili/habari-52059273' term='COVID'>
Coronavirus: DRC yafunga mji wa Kinshasa kuzuia maambukizi miji mingine
Jamhuri ya Kidemokrasia ya Congo imetangaza kufungwa kabisa kwa mji mkuu wa Kinshasa kwa muda wa wiki tatu ili kuzuia maambukizi ya virusi vya corona.
Jamhuri ya Kidemokrasia ya Congo imetangaza kufungwa kabisa kwa mji mkuu wa Kinshasa kwa muda wa wiki tatu ili kuzuia maambukizi ya virusi vya corona.
DRC imethibitisha kuwa na wagonjwa 54 mjini Kinshasa na kuwaweka watu 2,000 karantini ambao wamehusiana na wagonjwa hao wa covid-19.
Mji huo wa Kinshasa utafungwa rasmi siku ya Jumamosi ambapo hakutakuwa na mtu atakayeruhusiwa kutoka nje siku zaidi ya siku mbili kwa wiki kwa ajili ya kununua mahitaji muhimu ya chakula.
Wakati ambao mji huo utakuwa umefungwa , watumishi wachache wa umma wataruhusiwa kwenda kazini kwa ajili ya majukumu maalumu pamoja na wahudumu wa afya watendelea kwenda kazini.
Aidha wafanyabiashara wameonywa kutopandisha gharama ya vitu wakati huu ambao hali si nzuri.
Wakati huohuo raia wenyewe wameonekana wakilalamikia hatua hiyo ambayo serikali imeichukua kutokana na hali ya maisha ya wengi wanategemea kipato cha dola moja au chini ya hapo.
Wanasema hofu ya hatua hiyo inakuja wakati ambao hali ya kiuchumi katika taifa hilo ni duni.
Hata hivyo jimbo la Kivu ambalo liko mashariki mwa Congo nalo limetangazwa kuwa na mgonjwa mmoja wa corona na kufanya idadi ya maambukizi katika taifa hilo kufika 55.
Mpaka sasa ni mtu mmoja tu amepona ugonjwa huo huku wanne wakiwa wamefariki.
Mapema wiki hii, rais wa Jamhuri ya Kidemokrasia ya Congo alitangaza hali ya dharura na kuufunga mji mkuu wa Kinshasa au kujitenga katika hatua ya kupambana dhidi ya maambukizi ya corona.
Rais FÃ©lix Tshisekedi alitangaza kuchukua hatua hizo siku ya Jumanne jioni kupitia televisheni ya taifa.
Bwana Tshisekedi amesema kuwa pamoja na kufunga mipaka ya nchi, kusitisha safari za ndani na nje ya mji mkuu zikiwemo za mabasi, ndege na maji, utekelezaji wa haraka unahitajika.
Wiki iliyopita Jamhuri ya Afrika ya kati ilitoa amri kwa raia wake kutokuwa na mizunguko.
Mpaka sasa DRC imeripotiwa kuwa na wagonjwa 48 wa covid-19 na watu watatu kufariki kutokana na maambukizi ya ugonjwa huo.
Mji mkubwa wa pili wa taifa hilo, Lubumbashi, ulifungwa kwa saa 48-siku ya Jumatatu baada ya watu wawili kukutwa na maambukizi ya Covid-19.
Mmoja alikuwa mwanamume mwenye miaka 47 na mtoto wake wa kiume wa miaka 13, walikuwa wametokea mji mkuu wa Kinshasa siku ya Jumapili.
Na siku hiyohiyo , kifo cha pili kilichotokana na ugonjwa wa corona kilitangazwa na Waziri wa Afya, Eteni Longondo huku wengine 30 walikutwa na maambukizi ya ugonjwa huo tangu Machi 10, 2020.
Gavana wa Lubumbashi alitangaza saa 48 kwa mji wa Lubumbashi kufungwa , kuanzia Jumatatu wakati wakijaribu kubaini abiria 75 ambao walipaswa kutengwa.
Na kutokana na maambukizi hayo wabunge walimshauri Rais Tshisekedi kufunga miji ambayo ina maambukizi zaidi ya virusi vya Corona ambayo ni Kinshasa na Lubumbashi.
</doc>
<doc docid='bbc_habari-51875312' lang='swa' type='mono' source_url='https://www.bbc.co.uk/swahili/habari-51875312' term='COVID'>
Coronavirus: Jinsi Covid-19 inavyoweza kuathiri mipango ya matamasha
Mlipuko wa virusi vya corona ambao umesambaa katika mataifa mbali mbali duniani unaonekana kuathiri matukio mbali mbali zinayohusisha mikusanyiko ya watu, miongoni mwa shughuli hizo  zikiwa ni matamasha.
Mlipuko wa virusi vya corona ambao umesambaa katika mataifa mbali mbali duniani unaonekana kuathiri matukio mbali mbali zinayohusisha mikusanyiko ya watu, miongoni mwa shughuli hizo  zikiwa ni matamasha.
Nasib Juma  al maarufu Diamond Platnum  kwenye mtandao wake wa kijamii wa Instagram ametangaza kuwa  kutokana na  Coronavirus ameahirisha  Matamasha yake ya Ulaya na kwamba tarehe ya matamasha hayo itatangzwa  karibuni:
Awali  Diamond alikua amewaalika wapenzi wa muziki wake kuhudhuria matamasha yake mkiwemo tamasha ambalo alitarajia kulifanya nchini Uswiss, ambapo akiwahamasisha kununua tiketi za tamasha mapema:
Msanii maarufu wa Nigeria Davido Adeleke pia amelazimika kuahirisha tamasha lake alilotarajiwa kulifanya  Marekani kutokana na mlipuko wa Coronavirus.  Licha ya kwamba tiketi za tamasha hilo ziliuzwa na kuisha imemlazimu kuwaomba radhi mashabili na wapenzi wa muziki wake:
''Ninasikitishwa na kuvunja kile ambacho kimeshuhudia kuuzwa kwa tiketi zote za safari bora ya kimuziki hadi sasa , lakini kuahirisha ni kitu sahihi kukifanya. Kwa afya na usalama wa mashabiki wangu na wahudumu ni muhimu na hakuna kingine tena cha muhimu. Uwe salama nitawaona hivi karibuni! Mungu awe nanyi nyote!'' ulisema ujumbe wa Davido kupitia mtandao wake wa Instagram
Nchini Kenya pia  shughuli  mbali mbali zikiwemo zenye  mikusanyiko ya watu  yakiwemo matamasha zimesitishwa hususan baada ya mtu mmoja kuthibitishwa kuwa na virusi vya corona Ijumaa.
Moja ya burudani zilisotangaza kuahirishwa ni burudani ya vichekesho inayotolewa  kupitia televisheni. Mmiliki wa kampuni ya Churchill  Daniel Ndambuki, al maarufu  Mwalimu king'ang'i amefuta maonyesho yake kufuatia mlipuko huo katika taarifa yake aliyoituma kwenye ukurasa wake wa Facebook:
IMPORTANT !!!
Letâs all keep safe...
Mwisho wa ujumbe  wa Facebook wa Daniel "Churchill" Ndambuki aka Mwalimu King'ang'i
Mchekeshaji  maarufu wa Televisheni nchini Marekani  Trevor Noah  ameahirisha  kuishirikisha hadhira katika kipindi chake kutokana na hofu ya coronavirus.
Mchekeshaji huyo kutoka kutoka Afrika Kusini Trevor Noah huialika hadhira katika kipindi chake cha kila siku ya Alhamisi kinachopeperushwa moja kwa moja  ameambua kuwa hatawaalika watu kuja katika studio yake kutokana na janga la virusi vya corona.
Trevor Noah amesema  kipindi chake cha Daily Show kililazimika kutekeleza jukumu lake la kukabiliana na virusi vya corona.
'' Kutekeleza sehemu yangu ya kukabiliana na janga, Daily haitakuwa na hadhira ya moja kwa moja studio kuanzia Jumatatu.
Matamasha  mengine makuu yamechukua hatua sawa na hiyo huku virusi hivyo vikiripotiwa kusambaa nchini Marekani.
Tayari kuna zaidi ya visa 1,300 vya coronavirus vilivyothibitishwa nchini Marekani, huku vifo 40 vikiripotiwa.
Matamasha  mengine makuu yamechukua hatua sawa na hiyo huku virusi hivyo vikiripotiwa kusambaa nchini Marekani.
Tayari kuna zaidi ya visa 1,300 vya coronavirus vilivyothibitishwa nchini Marekani, huku vifo 40 vikiripotiwa.
Katika kipindi cha wiki mbili zilizopita , matamasha makubwa zaidi yameahirishwa kutokana na  hofu juu ya virusi vya corona.
Hakuna safari za matamasha kabisa kote barani Asia na Italia kwa sasa, huku mikusanyiko ya watu zaidi ya 1,000  ikiahirishwa katika mataifa ya Uswis, Ufaransa na katika baadhi ya miji nchini Ujerumani.
Hakuna matamasha  ambayo yamefutwa nchini Uingereza bado, lakini serikali haijazuwia  matukio makubwa huku visa vya coronavirus vikiendelea kuongezeka.
Kufutwa kwa mikusanyiko na matamasha  mbalimbali kunatarajia kusababisha hasara katika sekta ya burudani  kwa watu na makampuni binafsi katika maeneo mbali mbali duniani.
</doc>
<doc docid='bbc_habari-52324036' lang='swa' type='mono' source_url='https://www.bbc.co.uk/swahili/habari-52324036' term='COVID'>
Virusi vya corona: Walioambukizwa corona Kenya wafika 246
Kenya imetangaza kuwa na wagonjwa 246 wa corona baada ya kuthibitisha watu 12 wapya wameambukizwa virusi vya ugonjwa wa Covid 19.
Kenya imetangaza kuwa na wagonjwa 246 wa corona baada ya kuthibitisha watu 12 wapya wameambukizwa virusi vya ugonjwa wa Covid 19.
Katika taarifa waziri wa afya wa Kenya Mutahi Kagwe, amesema watano kati ya wale walioambukizwa virusi vya corona ni wahudumu wa hoteli  na kuongeza kuwa idadi hiyo ilifikiwa baada ya jumla ya sampuli 400 kufanyiwa uchunguzi.
Hapo jana rais Uhuru Kenyata alitangaza hatua zifuatazo kukabiliana na Covid-19
Kenya imepokea karibia vifaa 40,000 vya kupimia Jumatano ikiwa ni katika kuimarisha hatua za kuimarisha uwezo wa kupima watu kunakoendana na lengo la kupima, kutengwa walioathirika na kutibu.
Wizara ya afya imetangaza Jumatano kwamba nchi hiyo imepokea vifaa vya kupimia mfano wa vijiti 18,900, vifaa vya kuwekea vipimo 18,912, sare na vifaa vya kujikinga kwa wahudumu wa afya 3,790, vipimajoto vya kushikililiwa, glavu na mashine za kupuma kutoka kwa mfanyabiashara wa kundi la Alibaba, Jack Ma.
Waziri amesema Kenya pia ilikuwa imepokea shehena ya glavu, vifaa vya kujikinga kwenye uso na barakoa zinazovaliwa wakati wa upasuaji kutoka China, Ufaransa na Ujerumani kupitia Shirika la Afya Duniani (WHO).
</doc>
<doc docid='bbc_habari-51922074' lang='swa' type='mono' source_url='https://www.bbc.co.uk/swahili/habari-51922074' term='COVID'>
Coronavirus: Mtu wa kwanza ajitolea kufanyiwa chanjo ya virusi vya corona Marekani
Binadamu wa kwanza kufanyiwa jaribio ya chanjo ya kinga dhidi ya virusi vya corona ameanza kufanyiwa jaribio hilo nchini Marekani.
Binadamu wa kwanza kufanyiwa jaribio ya chanjo ya kinga dhidi ya virusi vya corona ameanza kufanyiwa jaribio hilo nchini Marekani.
Wagonjwa wanne walidungwa sindano ya virusi katika kituo cha utafiti Kaiser Permanente mjini Seattle, Washington, limeripoti shirika la habari la  Associated Press.
Chanjo hiyo haiwezi kusababisha Covid-19  lakini ina jeni la virusi ambavyo vinaweza kusababisha ugonjwa.
Wataalamu wanasema itachukua miezi mingi  kujua ikiwa chanjo hii, au utafiti mwingine, utafanikiwa.
Mtu wa kwanza  kujitolea kupata dozi ya kwanza ya utafiti huo siku ya Jumatatu ni mama wa watoto wawili mwenye umri wa miaka 43 mkazi wa  Seattle Washington.
"Hii ni fursa ya kufurahisha  kwangu mimi kuweza kufanya kitu fulani,"alisema mama huyo aliyetambuliwa kama Jennifer Haller katika mazungumzo na shirika la habari la AP.
Wanasayansi kote duniani wanaharakisha utafiti wao kujaribu kupata chanjo au tiba ya coronavirus.
Na jaribio hili la kwanza kwa binadamu, lililodhaminiwa na Taasisi ya Kitaifa ya Afya nchini Marekani , umefanyika kando ili kuangalia kile ambacho kwa kawaida kingekua kikifanyika kuhakikisha chanjo inaweza kusababisha kuchochewa kwa kinga ya mwili katika wanyama.
Lakini kampuni ya teknolojia ya masuala ya vimelea wa magonjwa ambayo ndiyo inayoendesha utafiti huo -Moderna Therapeutics, inasema kuwa chanjo imekwishakutengenezwa kwa kutumia mchakato uliojaribiwa na kupimwa.
Dkt John Tregoning, mtaalamu katika magonjwa ynayoambukia katika taasisi ya Imperial College  mjini London, Uingereza,amesema: "Chanjo hii imetumia Teknolojia iliyokuwepo awali.
"Imefanyika kwa kiwango cha hali ya juu, kwa kutumia vitu  ambavyo tunavyofahamu ni salama kuvitumia katika watu na wale wanaoshiriki katika jaribio hili watakua wakifuatiliwa kwa karibu sana.
"Ndio, hili limefanyika haraka sana-lakini ni mbio dhididi ya virusi, sio dhidi  ya kati ya mwanasayansi na mwanasayansi , na inafanyika kwa manufaa ya binadamu ."
Chanjo halisi ya virusi kama vile vinavyosababisha magonjwa kama surua(ukambi) hutengenezwa kutokana na virusi vilivyodhoofishwa au vilivyokufa.
Lakini chanjo ya mRNA-1273  haijatengenezwa kutokana na virusi vinavyosababisha Covid-19.
Badala yake, inajumuisha kipande kifupi cha  aina ya jeni iliyonakiliwa kutoka kwa virusi ambavyo wanasayansi wamemeweza kuvitengeneza katika maabara.
Chanjo hii huenda ikasaidia mwili kujitengenezea mfumo wake wa  kinga  wa kupigana na ugonjwa halisi.
Waliojitolea kufanyiwa jaribio la chanjo walipewa dozi tofauti za jaribio la chanjo.
Kila mmoja atadungwa sindano mbili za virusi kwa ujumla, baada ya siku 28, kwenye mshipa wa sehemu ya juu ya mkono.
Lakini hata kama vipimo vya awali salama vimefanikiwa, bado inaweza kuchukua hadi miezi 18 kuweza kuwa na uwezekano wowote wa chanjo kuweza kupatikana kwa umma.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins (Baltimore, Marekani), maafisa wa eneo
Mara ya mwisho kufanyiwa mabadiliko 21 Machi 2020, 19:00 GMT +1.
</doc>
<doc docid='bbc_habari-52358466' lang='swa' type='mono' source_url='https://www.bbc.co.uk/swahili/habari-52358466' term='COVID'>
Virusi vya corona: Mbunge wa Tanzania aambukizwa
Bunge la Tanzania limethibitisha kwamba mmoja wa wabunge wake ameambukizwa virusi vya corona.
Bunge la Tanzania limethibitisha kwamba mmoja wa wabunge wake ameambukizwa virusi vya corona.
Taarifa hiyo imetolewa na naibu spika wa bunge Ackson Tulia japo hakutaja jina la mbunge huyo.
''Tumepata taarifa kwamba mmoja wetu amepata maambukizi'' alisema.
Aliongeza kuwa mbunge huyo anaendelea vizuri na kuongeza kuwa serikali inamuangalia na kumpatia matibabu stahiki.
Kulingana na maelezo ya mbunge huyo alisafiri na kwenda mjini Dar es Salaam hivi karibuni.
Kwa sasa vikao vya bunge hilo vimeahirishwa ili linyunyuziwe dawa ya kuzuia kusambaa kwa maambukizi ya virusi vya corona.
''Wabunge wote mtatakiwa kuondoka kabisa maeneo ya bunge ilikutoa nafasi kwa ofisi na wataalamu wa afya kuendelea na zoezi la kunyunyiza dawa ili kutakasa eneo la bunge'' aliendelea kusema Dkt Tulia.
Mudada mfupi uliopita Wizara ya afya nchini Tanzania imethibitisha kuwa watu 84 wapya wameambukizwa virusi vya corona na kufikisha idadi ya wagonjwa wa Covid-19 kufikia 254.
Wagonjwa 23 kati hao 84 waliothibitishwa ni wale waliotolwa na Wizara ya Afya ya Zanzibar Jumatatu.
Huku hayo yakijiri mchungaji mashuhuri wa kike na mbunge wa viti maalum Gertrude Rwakatale amefariki dunia mapema Jumatatu akiwa na umri wa miaka 69.
Mwanawe wa kiume ameambia vyombo vya habari kuwa Bi Rwakatare alifariki kutokana na tatizo la shinikizo la damu alipokuwa akipokea matibabu katika hospitali moja jijini Dar es Salaam.
</doc>
<doc docid='bbc_habari-52182688' lang='swa' type='mono' source_url='https://www.bbc.co.uk/swahili/habari-52182688' term='COVID'>
Virusi vya corona: Je msaada wa Jack Ma Afrika una umuhimu gani katika kupambana na janga la corona?
Huku mlipuko wa virusi vya corona ukiendelea kuathiri sekta zote duniani, mataifa mengi yameshindwa kupata jibu la kukabiliana na janga hilo.
Huku mlipuko wa virusi vya corona ukiendelea kuathiri sekta zote duniani, mataifa mengi yameshindwa kupata jibu la kukabiliana na janga hilo.
Kufikia tarehe 6 Mwezi Aprili zaidi ya watu 1,275, 599 walithibitishwa kuambukizwa virusi hivyo huku takriban 69 499 wakiripotiwa kufariki kutokana na ugonjwa huo hatari kote duniani.
Kufkia tarehe 11 mwezi Machi , shirika la afya Duniani WHO  lilitangaza rasmi virusi hivyo kuwa janga.
Wakati wa kuzuka kwa mlipuko huo Afrika haikutajwa miongoni mwa bara ambayo ugonjwa huo umeenea , lakini punde si punde mara tu mambo yakaanza kubadilika  kwa kasi.
Katika kipindi cha wiki mbili zilizopita  idadi ya mataifa yalioathirika na virusi hivyo barani Afrika iliongezeka kutoka mataifa 9 hadi 41.
Na huku watu wakiendelea kusafiri, itachukua muda mchache tu kabla ya ugonjwa huo kutangazwa katika mataifa yote 54 katika bara hili.
Hatahivyo cha kutia wasiwasi ni kwamba idadi ya watu katika bara hili mbali na mifumo yake ya kiafya inaliweka tofauti na mabara mengine ambayo yamekabiliwa na virusi hicho vya Covid-19 kufikia sasa
Kwanza hali yake ya kieneo ipo tofauti na ile ya maeneo mengine duniani. Umri wa wastani wa watu wake bilioni 1.3  ni miaka 19.7. Kinyume na ilivyo nchini China ambapo ni  miaka 38.4 huku ule wa barani Ulaya ukiwa miaka 43.1.
Suala la pili ni lishe duni, ugonjwa wa seli mundu, malaria, HIV/Aids na Kifua Kikuu.
Suala la jingine ni umasikini mkubwa uliopo miongoni mwa wakaazi wengi wa bara hili.
Ni kutokana na sababu kama hizo ndiposa baadhi ya watu matajiri duniani wamekuwa wakihofia jinsi bara hili lenye umasikini litamudu kukabiliana na mlipuko huo ambao umeyaadhibu baadhi ya mataifa yenye uwezo mkubwa duniani ikiwemo China na Marekani.
Hofu hiyo imevutia wahisani kama vile mtu tajiri zaidi barani China Jack Ma ambaye amejitolea kwa hali na mali kulisadia bara hili.
Mmiliki huyo wa kampuni ya Alibaba nchini China amesema atalipatia bara hili lenye mataifa 54 Afrika  mashine 500 za kuwasaidia wagonjwa kupumua, nguo laki mbili za wauguzi, na barakoa laki mbili , vifaa laki mbili vya kupima joto mbali na glavu lakini tano.
Hatua hiyo inajiri siku chache tu baada ya kuyaahidi matifa ya Afrika kwamba atayafadhili na vifaa vya kupima vurusi vya corona mbali na barakoa, ahadi ambayo alitimiza hivi majuzi.
Katika ahadi hiyo kila taifa lilipokea vifaa 20,000 vya kupima virusi vya corona , barakoa 100.000 na magwanda 10,000 ya madaktari na wauguzi.
Lakini Je ufadhili huu una maana gani kwa bara Afrika?
1.Vifaa hivyo vitasaidia katika baadhi ya matiafa ya Afrika ambayo hayana uwezo kuanzisha juhudi za kuwapima  na kuwaweka karantini raia wake ambao watapatikana na virusi hivyo. Hatua hiyo itasaidia katika kuzuia maambukizi kwa kiwango kikubwa.
2.Vitawasaidia madaktari ambao wengi wao wamekuwa wakiambukizwa virusi hivyo kutokana na ukosefu wa vifaa katika mataifa mengine kujitokeza na kukabiliana na janga hilo moja kwa moja bila hofu ya maambukizi.
3.Vifaa kama vile vya kuwasaidia waathiriwa kupumua ambavyo vimetajwa kuwa bei ghali zaidi  vitasaidia kuokoa maisha ya wengi barani Afrika
4.Vilevile hatua hiyo itayapunguzia mzigo mkubwa mataifa ya Afrika ambayo mbali na kwamba mlipuko huo unayaathitiri yanakabiliwa na tatizo jingine la kulipa madeni, kukabiliana na umaskini mbali na magonjwa mengine kama vile malaria na ukimwi.
5.Vilevile vifaa hivyo vitazidi kuimarisha uhusiano kati ya mfanya biashara huyo mkubwa barani Afrika na taifa la China kwa jumla. Hii italikumbusha bara la Afrika kuhusu usaidizi ambao limekuwa likipata kutoka China na watu wake. Hatua hii itayafanya mataifa ya Afrika kuzidi  kuelekea China kwa usaidizi badala ya Marekani na Ulaya ambaye amekuwa mshirika wake wa siku nyingi.
John Nkegasong ambaye ni mkurugenzi wa kituo cha kuzuia na kudhibiti magonjwa Africa CDC alisema kwamba ufadhili huo ni ishara kubwa ya ushirikiano ambao ulimwengu unahitaji wakati huu muhimu.
''Tunakabiliwa hali ya kibinaadamu, hali ya kiuchumi  mbali na ile ya kiusalama  katika bara na Afrka CDC inapongeza mpango huo wa wakfu wa Alibaba na Jack Ma''.
Vifaa hivyo vitasambazwa barani Afrika kupitia ushirikiano wa Jack Ma na kampuni ya ndege ya Ethiopia Airlines kupitia waziri mkuu wa taifa hilo Abiy Ahmed.
Jack Ma aliandika katika kurasa wake wa Twitter kuwa mataifa ya Afrika yanaweza kuwa mbele zaidi katika kukabiliana na virusi vya corona.
Alisema kuwa inawezekana watu kujiandaa kukabiliana na corona hatua moja mbele.
Katika barua yake bilionea huyo alisema kuwa haiwezekani kwa jambo hili kupuuzia athari ambayo inaweza kutokea Afrika,  katika mataifa ambayo yana watu zaidi ya bilioni 1.3.
Alisema kuwa wataanza kufanya kazi na taasisi za afya mapema iwezekanavyo.
Vipimo milioni 1.1 , vya kupimia corona, mask milioni 6, na vifaa 60,000 vya kujikinga viliwasili katika mji mkuu wa Addis Ababa, Ethiopia.
Waziri mkuu wa Ethiopia, Abiy Ahmed Ali ndie alisimamia usambazaji wake katika mataifa ya Afrika.
</doc>
<doc docid='bbc_52131069' lang='swa' type='mono' source_url='https://www.bbc.co.uk/swahili/52131069' term='COVID'>
Coronavirus: Wataalamu wanasema nini kuhusu wenye matatizo ya kiafya?
Virusi vya corona vinaweza kumuathiri yeyote,lakini watu wenye matatizo ya kiafya na wazee wanadhaniwa kuwa katika hatari ya kuathirika zaidi na dalili zake.
Virusi vya corona vinaweza kumuathiri yeyote,lakini watu wenye matatizo ya kiafya na wazee wanadhaniwa kuwa katika hatari ya kuathirika zaidi na dalili zake.
Ikiwa una ugonjwa wa muda mrefu unaweza kuwa na wasiwasi, hivyo basi huu ndio ushauri wa wataalamu.
Ni nani hasa aliye hatarini?
Kuwa na tatizo la kiafya haikufanyi wewe kuwa mtu anayeweza kupata maambukizi ya coronavirus kuliko mtu mwingine yeyote.
Lakini inaonekana  watu wenye umri mkubwa zaidi (wazee), wale ambao mfumo wao wa kinga ya mwili umedhoofika na watu wenye magonjwa ya kudumu ukiwemo  moyo, kisukari, au pumu wana hatari zaidi ya kuathiriwa.
Watu wengi huanza kupona haraka coronavirus baada ya kupumzika kwa siku kadhaa. Kwa baadhi ya watu , inaweza kuwasababishia kuugua sana na wengine hata kutishia maisha yao. Dalili zake ni sawa na za magonjwa mengine ambayo ni ya kawaida, kama vile mafua na homa:
Watu walio katika hatari kubwa ni pamoja na wale wenye umri wa zaidi ya miaka 70, iwe wana ugonjwa wa kudumu au la, na watu wenye chini ya miaka 70 wenye maradhi ya muda mrefu.
Kila mtu anaambiwa kufuata hatua za kutosogeleana na mtu mwingine ili kusaidia kupunguza uwezekano wa kuambukizwa na kusambaza coronavirus.
Watu walio katika hatari kubwa wanashauriwa kufuata ushauri huu kikamilifu.
Takriban watu milioni 1.5 wenye matatizo makubwa, kama vile wagonjwa wanaopokea tiba ya saratani au watu wanaoongezewa kinga ya mwili,wanaombwa kujitenga nyumbani kwa wiki walau 12 ili kujilinda na maambukizi nchini Uingereza.
Nina maradhi ya pumu, ninapaswa kufanya nini?
Wagonjwa wa pumu wanashauriwa kutumia inhaler ya kuzuia (ambayo kwa kawaida  ina rangi nyekundu ) kila siku kama walivyoagizwa na daktari. Hii itakusaidia kupunguza hatari ya shambulio la pumu linaloweza kusababishwa na virusi vya aina yoyote vinavyoweza kushambulia mfumo wa kupumua , vikiwemo coronavirus.
Tembea na inhaler yako ya rangi ya bluu kila wakati, ili utakaposikia dalili ya shambulio la pumu uitumie mara moja. Kama pumu yako itakuwa mbaya zaidi inaweza kua una coronavirus, na hivyo basi unatakiwa kupiga simu kwenye namba za huduma za tiba ya coronavirus katika nchi yako ili upate ushauri zaidi wa kitaalamu.
Mimi ni mzee, je ninapaswa kujitenga binafsi?
Kila mtu bila kujali umri -anapaswa sasa kuepuka mikusanyiko au kukaribina na mtu mwingine bila sababu ili kusaidia kuzuia kusambaa kwa virusi na kuwalinda walio katika hatari zaidi ya kupata maambukizi. Hiyo ina maana kwamba epuka kukutana na marafiki na familia pamoja na maeneo yenye mikusanyiko mikubwa ya watu.
Hii ni muhimu hasa kwa watu wenye umri wa miaka zaidi ya 70 na wale wenye magonjwa ya kudumu kwasababu wako katika hatari kubwa ya kupata dalili mbaya iwapo watapatwa na maambukizi ya coronavirus .
Nina ugonjwa wa kisukari, nifanye nini?
Wale wanaoishi na ugonjwa wa kisukari wa aina ya 1 au aina ya 2 wanaweza kuwa katika hatari kubwa ya kuugua sana. Dan Howarth mkuu wa kituo cha huduma kwa wagonjwa wa kisukari nchini Uingereza - Diabetes UK, anasema: "Coronavirus au Covid-19 inaweza kusababisha matatizo makubwa kwa wagonjwa wa kisukari.
"Kama una ugonjwa kisukari na una dalili kama vile kikohozi, joto la juu la mwili na unahisi unashindwa kupumua vizuri, unahitaji kufuatilia kwa karibu sukari yako mwilini."
Kama una dalili hizi unapaswa kukaa nyumbani  kwa siku saba na uendelee kutumia dawa zako. Usiende kwa daktari wako, kwenye duka la dawa wala hospitali, hata kama ulipaswa kumuona daktari wako. Kama unahisi hali yako inaendelea kuwa mbaya na huwezi kuvumilia piga simu kwa taasisi inayoshughulikia coronavirus nchini mwako.
Kama hauna dalili zozote za  coronavirus na unataka kuhudhuria kliniki ya kawaida ya kisukari, angalia ikiwa unaweza kufanya hilo kwa njia ya simu au mtandao badala ya kutembelea hospitali au kliniki mwenyewe ili kuepuka hatari ya maambukizi.
Je wanawake wajawazito wanasababu ya kuwa na hofu?
Hakuna ushahidi bado kwamba wanawake wajawazito na ( watoto wao wachanga) wako katika hatari kubwa iwapo watapatwa na coronavirus, lakini serikali inasema wakinamama wanapaswa kuwa waangalifu zaidi kwa sasa. Kama ilivyo kwa mtu mwingine yeyote yule ambaye anaweza kuwa katika hatari ya kuambukizwa , umesema ushauri rasmi.
Ninavuta sigara, je ninakabiliwa na hatari kubwa?
Deborah Arnott, mkurugenzi mkuu wa misaada ya kiafya nchini Uingereza, Ash, anashauri wale wanaovuta sana sigara wanapaswa kupunguza au kujaribu kuacha kabisa uvutaji wa sigara ili kupunguza hatari iwapo watapatwa na coronavirus.
"Wavutaji wa sigara wana uwezekano mkubwa wa kupata maambukizi ya mfumo wa kupumua na wana uwezekano mkubwa mara mbili wa kupata  maradhi ya mapafu- pneumonia kuliko wasiovuta sigara ," alisema.
Inashauriwa kuwa hata kama haujihisi vema iwapo una magonjwa ya kudumu uendelee kutumia dawa ulizopewa za matibabu pale unapopatwa na coronavirus. Kama unahitaji kuchukua dawa muombe rafiki yako au mtu wa familia yako akuchukulie.
Je ninahitaji dawa ya kinga ya mafua?
Coronavirus ni tofauti kabisa na mafua ya kawaida, kwa hiyo dawa ya mafua haitakuzuia kupata maambukizi, lakini mafua pia yanaweza kukufanya uugue na yanaweza kuwa mabaya sana kwa baadhi ya watu.
Kwa hiyo ninawezaje kuwa salama?
Virusi vinasemekana kuwa husambazwa kwa kikohozi na kwa njia ya kugusa sakafu au vifaa vyenye virusi, kama vile vyuma vya kando ya ngazi katika nyumba za magorofa, na nyingine, na vitasa vya milango katika maeneo ya Umma.
Usafi mzuri unaweza kuzuia kusambaa kwa  :
</doc>
<doc docid='bbc_52044970' lang='swa' type='mono' source_url='https://www.bbc.co.uk/swahili/52044970' term='COVID'>
Coronavirus: Zaidi ya wafungwa 4,000 waachiwa huru Ethiopia
Zaidi ya wafungwa 4,000 wameachiwa huru nchini Ethiopia ikiwa ni hatua ambayo serikali hiyo imechukua ili kudhibiti maambukizi ya virusi vya corona.
Zaidi ya wafungwa 4,000 wameachiwa huru nchini Ethiopia ikiwa ni hatua ambayo serikali hiyo imechukua ili kudhibiti maambukizi ya virusi vya corona.
Mwanasheria Mkuu alisema siku ya Jumatano kuwa wafungwa wote walioadhibiwa kwa kesi ndogondogo na wanawake ambao wana watoto ndio wataoachiwa huru.
Wageni ambao walishtakiwa kwa makosa ya usafirishaji haramu na dawa za kulevya wataachiwa huru pia na kurudishwa katika nchi zao .
Miongoni mwa walioachiwa huru ni mwandishi Fekadu Mahtemework.
Mhariri wa jarida ambaye alirejea nchini Ethiopia mara baada ya Waziri Mkuu Ahmed Abiy kuingia madarakani mwaka 2018 wakati ambao maelfu ya wanasiasa waliachiwa huru na hali ya taifa kuwa kwenye dharura kusitishwa huku vyama vya kisiasa vikivunjwa.
Lakini mwandishi huyo alibaki na mashtaka ya kukwepa kodi hivyo kuadhibiwa kifungo cha miaka saba tangu mwezi Oktoba mwaka jana.
Hatua nyingine ambazo Ethiopia imezichukua kukabiliana na maambukizi ya corona ni wafanyakazi wengi kufanyia kazi nyumbani pamoja na kufunga mipaka yake yote.
Abiria wote wanaowasili Ethiopia wanapaswa kukaa karantini kwa muda wa siku 14 katika hoteli ambazo zimechaguliwa na mamlaka.
Raia wa Ethiopia ambao watashindwa kulipia gharama za karantini, serikali gharamia.
Zaidi ya wasafiri 400 wameanza kukaa katika karantini kwa lazima, kwa mujibu wa Wizara ya Afya nchini humo.
Taifa hilo limefunga kumbi zote za starehe za usiku.
Mpaka sasa Ethiopia ina wagonjwa  12 wa Covid-19.
</doc>
<doc docid='bbc_habari-52414743' lang='swa' type='mono' source_url='https://www.bbc.co.uk/swahili/habari-52414743' term='COVID'>
Virusi vya corona:Wagonjwa wapya 15 wa corona waripotiwa Zanzibar
Wizara ya Afya kisiwani Zanzibar imethibitisha kuwa na ongezeko la wagonjwa wapya 15 wa virusi vya corona na kufikia wagonjwa 98 waliothibitika kuambukizwa visiwani humo kutoka wagonjwa 83 ambao walitolewa taarifa tarehe 22 April 2020.
Wizara ya Afya kisiwani Zanzibar imethibitisha kuwa na ongezeko la wagonjwa wapya 15 wa virusi vya corona na kufikia wagonjwa 98 waliothibitika kuambukizwa visiwani humo kutoka wagonjwa 83 ambao walitolewa taarifa tarehe 22 April 2020.
Wagonjwa wote ni raia wa Tanzania, kati ya wagonjwa wapya, wagonjwa 10 wanaishi kisiwani Unguja na watano kisiwa cha Pemba.Hii inaonyesha kuwa hali ya maambukizi bado inaongezeka.
Jumla ya  maeneo 13 yametengwa na Unguja na Pemba, wakati jumla ya watu ambao wamewekwa karantini ni 892.
Pemba walikuwa wamewekwa karantini watu 624 na 260 Unguja.
Watu 632 tayari wamemaliza muda wao wa siku 14 wa kukaa karantini.
Serikali ya Zanzibar inaendelea kuwasisitiza wananchi kuchukua tahadhari  zote za kujikinga na maambukizi ya virusi vya corona.
Tanzania Bara haijatangaza kuwa na idadi mpya ya wagonjwa wa corona lakini Waziri wa afya Ummy Mwalimu, amethibitisha kuwa wagonjwa 37 waliokuwa wameambukizwa virusi vya Corona (COVID-19) wamepona na kuruhusiwa kurejea nyumbani baada ya vipimo vya mwisho kuthibitisha kwamba hawana maambukizi ya COVID-19.
"Watu hawa 108 hawana dalili zozote za ugonjwa kama vile homa au mwili kuchoka isipokuwa wapo katika vituo vya matibabu kusubiri vipimo vya mwisho ili kuthibika kwamba hawana virusi vya corona kabla ya kuruhusiwa kutoka vituoni, hivyo wamepona na wameruhusiwa kurejea nyumbani,"alisema Bi Ummy akizungumza na chombo kimoja cha habari nchini humo.
Kufikia sasa Tanzania ina wagonjwa 299 baada ya wizara ya Afya Zanzibar kuthibitisha wagonjwa wapya 15 Ijumaa Aprili 24.
</doc>
<doc docid='bbc_habari-51916099' lang='swa' type='mono' source_url='https://www.bbc.co.uk/swahili/habari-51916099' term='COVID'>
Coronavirus: Nchi za Afrika zilivyochukua hatua kudhibiti virusi
Mataifa kadhaa ya Afrika zimeweka mazuio ili kupambana na ueneaji wa virusi vya corona.
Mataifa kadhaa ya Afrika zimeweka mazuio ili kupambana na ueneaji wa virusi vya corona.
Afrika Kusini ilitangaza kuwa ni janga la kitaifa na kutangaza marufuku ya safari za kutoka nchi zilizoathiriwa na virusi, huku Kenya  nayo ikiweka zuio kama hilo.
Hatua hizo ni jaribio la kuzuia mlipuko wa virusi katika bara hilo lenye mifumo duni ya kiafya.
Takribani chi 27 mpaka sasa zimeathirika na virusi.
Benin, Liberia, Somalia na Tanzania ni nchi zilizoripoti kuwa na wagonjwa wa kwanza wa virusi hivyo.
Morocco imefunga maeneeo ya kuoga yaitwayo hammam, migahawa ya vinywaji na vyakula, majumba ya sinema na misikiti baada ya kuripotiwa kuwa watu 28 wamepata maambukizi tangu mlipuko huo ulipojitokeza.
Kwa ujumla watu 350 wamegundulika kuwa na virusi barani Afrika. Watu saba wamepoteza maisha wengine 42 wamepona, Shirika la afya duniani (WHO) lilieleza.
Wengi wa wagonjwa hao walikuwa wametoka nchi za Ulaya na Amerika ya Kaskazini.
Afrika Kusini imeweka vizuizi vikali zaidi kwa raia wake tangu kumalizika kwa sheria ya utawala wa watu weupe- wachache baada ya kuripoti maambukizi ya watu 62.
Katika hotuba yake kwa taifa Jumapili, Rais Cyril Ramaphosa alitangaza janga la kitaifa.
"Hapo awali, ni watu ambao walikuwa wamesafiri kutoka nchi, haswa kutoka Italia, nchi ambayo ilikuwa imeathiriwa na virusi hivyo,'' alisema.
"Na sasa tunashughulika na maambukizi ya ndani ya nchi ," Bwana Ramaphosa alisema.
Hatua zilizochukuliwa
Rais wa Kenya Uhuru Kenyatta alitangaza kuwa watu wawili wamepatikana na virusi vya corona, watu hao wanaelezwa kuwa ni wale waliotangamana na mgonjwa wa kwanza, ambao kwa sasa wametengwa katika chumba maalum kilichopo katika hospitali kuu ya kitaifa ya Kenyatta, kwa mujibu wa rais Kenyatta.
Idadi hii inafanya idadi ya visa vya coronavirus nchini Kenya kufikia watu watatu. Hata hivyo amesema wagonjwa wako katika hali nzuri na hilo linawapa matumaini.
''Shule za msingi na sekondari zitafungwa kuanzia Jumatatu na za bweni zitafungwa ifikapo Jumatano'' , amesema rais Kenyatta.
Serikali imetangaza kuwa na mgonjwa wa kwanza wa virusi vya corona ambaye aliingia nchini Tanzania kupitia uwanja wa ndege wa kimataifa wa Kilimanjaro.
Serikali imetangaza mazuio kadhaa kwa nia ya kupambana na maambukizi ya virusi vya corona
Watanzania wasiokuwa na safari za lazima wanashauriwa kwa sasa kusitisha safari zao kwenye nchi zenye maambukizi
Nchi nyingine za Afrika zimetangaza hatua za kudhibiti maambukizi ya virusi kama:
</doc>
<doc docid='bbc_habari-52188992' lang='swa' type='mono' source_url='https://www.bbc.co.uk/swahili/habari-52188992' term='COVID'>
Virusi vya corona: Kutokaribiana na kujitenga ni nini haswa?
Watu wanastahili kusalia nyumbani kusaidia kuzuia kusambaa kwa coronavirus serikali imesema.
Watu wanastahili kusalia nyumbani kusaidia kuzuia kusambaa kwa coronavirus serikali imesema.
Sheria zilizowekwa kukabiliana na ugonjwa huu zinasema kwamba watu wanastahili kutoka iwapo tu kutakuwa na haja ya kufanya hivyo na kama kuna sababu ya msingi. Hiyo ni pamoja na:
Je sheria zinazostahili kufuatwa ni zipi wakati wa kufanya mazoezi?
Ikiwa ni lazima utoke nje, huna budi zaidi ya kukaa umbali wa mita 2 kutoka alipo mwengine mbali na watu wa familia yako. Hii ndio kwa kiingereza inafahamika kama 'social distancing'.
Suala la unaweza kufanya mazoezi kwa muda gani bado halijawekwa wazi.  Waziri husika Michael Gove amesema: "Kwangu nataka kufikiria kwamba wengi wangefanya mazoezi ya viungo kwa saa moja, kukimbia kwa dakika 30 ama hata ukatumia baiskeli yako kwa muda huo, kulingana na uwezo wa mtu wa kufanya mazoezi, inakubalika."
Baada ya watu kuonekana wakiota jua wakati wa  joto. Waziri wa afya Matt Hancock amesema hilo lilikuwa linakinzana na sheria ya kutosongeleana.
Aidha, maafisa wa polisi wamepewa nguvu ya kusaidia katika makabiliano dhidi ya virusi vya corona kwa kuhakikisha hatua za kutosongeleana zinatimizwa.
Kutosongeleana ni jambo la msingi kwasababu kusambaa kwa coronavirus kunatokea ikiwa mtu aliyeambukizwa atakohoa kidogo na kurusha chembechembe zenye virusi kwenye hewa.
Hewa hiyo inaweza kuvutwa ndani ama inaweza kusababisha maambukizi iwapo utagusa sehemu ambazo chembechembe hizo zimefika kisha ukagusa uso kwa mikono yako ambayo haijaoshwa.
Iwapo utaonesha dalili za coronavirus - kama vile kuwa na kikohozi kikavu na nyuzi joto ya juu  - lazima uchukue tahadhari zaidi.
Unastaili kusalia nyumbani na ikiwezekana, usitoke isipokuwa tu kufanya mazoezi mara moja kwa siku  (na kuhakikisha uko umbali wa mita 2 kando na wengine).
Hili ndio linalofahamika kama kujitenga au self-isolation kwa kiingereza.
Ikiwezekana, usiende nje hata kununua chakula ama mahitaji mengine. Ikiwa hutoweza kupata bidhaa zingine, unastahili kufanya kile unachoweza kuzuia kukaribiana na wengine pale unapoondoka nyumbani.
Yeyote atakayeonesha dalili za coronavirus - joto la juu ya nyuzi 37.8, kukohoa mfululizo au kuwa na matatizo ya kupumua na kila mmoja anayeishi kwenye nyumba hiyo anastahili kupimwa.
Mtu mwenye dalili anastahili kuishi katika chumba kinachoingiza hewa safi kupitia dirishani ambalo linaweza kufunguliwa na kutengwa na wengine nyumbani.
Pia watu wanashauriwa wasipige simu kwa wizara ya afya kusema dalili zao labda tu ikiwa wana wasiwasi.
Karibia watu milioni 1.5 wenye hali mbaya zaidi za kiafya wanafuatiliwa na wizara ya afya na kuombwa wasitoke kabisa nje kwa karibia wiki 12.
Walio katika hatari zaidi ni:
Serikali imesema kwamba itashirikiana na mamlaka za eneo, maduka makubwa ya kufanyia manunuzi na vikosi vya usalama kuhakikisha kwamba upatikanaji wa vyakula muhimu na dawa unaendelea.
Wengine katika nyumba hiyo hiyo wanaweza kutoka kwasababu ya kazi zao almuradi wazingatie sheria ya kutokaribiana.
</doc>
<doc docid='bbc_habari-52516394' lang='swa' type='mono' source_url='https://www.bbc.co.uk/swahili/habari-52516394' term='COVID'>
Virusi vya corona: ''Muuaji wa mwanangu mwenye pumu hastahili kufa gerezani''
Mwanamke mmoja nchini Argentina ameiandikia barua mamlaka ya nchi yake kumsaidia kumuachia huru muuaji wa mtoto wake kwa sababu anaumwa pumu hivyo gerezani ni sehemu hatari kwake.
Mwanamke mmoja nchini Argentina ameiandikia barua mamlaka ya nchi yake kumsaidia kumuachia huru muuaji wa mtoto wake kwa sababu anaumwa pumu hivyo gerezani ni sehemu hatari kwake.
Silvia Ontivero aliwasiliana na mahakama mapema mwezi Februari ,akilalamikia ombi la muuaji wa kijana wake kutoka gerezani.
Hata hivyo , jinsi hali ilivyo sasa amefikiria tena.
"Nilikuwa na kinyongo. Nilikuwa na chuki . Lakini sikuwahi kutamani afe, aliandika kwenye barua yake.
Siku ya Jumanne, rais wa  Argentina's Alberto FernÃ¡ndez aliweka mpango wa kuwalinda wafungwa  kwa kuwaamisha kuwapeleka katika nyumba watafungiwa wakiwa salama wawezavyo.
Kumekuwa na ghasia katika magereza katika nchi yote wiki za hivi karibuni, wakilalamikia kuwa virusi vya corona vitaweza kusambaa kwa haraka katika mkusanyiko wa watu ambao hakuna usafi.
Maamuzi ya rais yalisababisha watu washindwe kuelewa wengine wakihofia haki inaweza isitendeke wakati wengine wakisisitiza kuwa kuwaachia huru kutasababisha maambukizi zaidi kuenea.
Mtoto wa Silvia Ontivero, Alejo Hunau, aliuliwa katika mji wa Andean huko Mendoza mwaka 2004.
Diego Arduino alihukumiwa kifungo cha miaka  16 kutokana na uhalifu aliofanya.
Jumanne ilikuwa siku ya kusikiliza kesi hiyo, Jaji Mariana Gardey alisema Arduino alikuwa miongoni mwa wafungwa  400 katika magereza ya Mendoza kuwa katika hatari ya kuathirika kiafya kutokana na hali zao.
Katika barua ya wazi iliyoandikwa na bi.Ontivero alisema ilimuwia vigumu kufikiria suala la kufungiwa nyumbani, lakini amekuja kuunga mkono wazo hilo.
"Tulikuwa tunazungumzia kitu tofauti hapa. Mlipuko. Kuna msongamano wa watu wengi gerezani na ninavuta taswira hofu ambayo wako nayo wakiwa ndani," aliandika.
Alikiambia pia chombo cha habari cha  TN news kuwa kumuacha muuaji huyo gerezani , itakuwa sawa na hukumu ya kifo, kitu ambacho nilikuwa nakipinga siku zote.
Bi. Ontivero alikuwa mwanasiasa wa magereza kwa miaka saba wakati taifa hilo likiongozwa kwa utawala wa kimabavu, mwaka 1976 mpaka 1983.
Awali alisema kuwa kifungo kilikuwa kinampa muda Arduino kutafakari na kubadilika mtu mwema, ndio maana alipinga ombi la awali.
Mtoto wake alikuwa mwandishi wa habari  na mshauri wa serikali ya Mendoza
Aliuwawa akiwa nyumbani kwake, akiwa anakunywa mvinyo.
Jumatatu, ghasia za kuvunja gereza la Peruvian mji mkuu wa Lima, lna kusababisha watu tisa kuuwawa.
Mmlaka ya gereza ilisema kuwa wafungwa walikuwa wanahamasishana kuvunja gereza baada ya wafungwa wawili kufariki kutokana na ugonjwa wa Covid-19.
Kamishina mkuu wa UN Human Rights Michelle Bachelet, aliyekuwa rais wa Chile, ametaka magereza kufanyiwa usafi na wafungwa ambao si hatari sana kuachiwa huru.
Maelfu ya wafungwa kutoka Chile na Colombia waliachiwa huru katika kipindi hiki cha mlipuko.
Wiki iliyopita seneta wa Mexico's  aliruhusu hatua hizohizo kuchukuliwa.
Hatahivyo El Salvador, alidai kuwa wahalifu hao wanatumia fursa ya mlipuko huu ili kujinufaisha wao.
Jumatano, kulikuwa na uamuzi ambao ulikuwa haujaeleweka Argentina, baada ya  Carlos Capdevila, daktari ambaye alihukumiwa kwa kosa la kuwa na utu kuwa miongoni mwa watu ambao walipewa nafasi ya kupelekwa kwenye  'kifungo cha nyumbani'.
Jaji alisema , mfungwa huyo mwenye miaka 70-  alikuwa anafanya kazi katika kituo maarufu cha kushikilia wahalifu cha  Esma wakati wa utawala wa kimabavu, alikuwa katika hatari ya kupata virusi vya corona kwa sababu ya hali yake ya kupata  presha ya juu na kansa ni hatari zaidi.
</doc>
<doc docid='bbc_habari-51655962' lang='swa' type='mono' source_url='https://www.bbc.co.uk/swahili/habari-51655962' term='COVID'>
Coronavirus: Safari zote za kidini zapigwa marufuku kwa muda Saudi Arabia
Serikali ya Saudi Arabia imezuia wageni wote wanaoingia nchini humo kwa safari za kidini, ikiwemo wanaotembelea miji mitakatifu katika dini ya Kiislamu - Makka na Madina.
Serikali ya Saudi Arabia imezuia wageni wote wanaoingia nchini humo kwa safari za kidini, ikiwemo wanaotembelea miji mitakatifu katika dini ya Kiislamu - Makka na Madina.
Mamilioni ya watu huingia Saudia mwaka mzima kufanya ibada ya Umra, na wengi zaidi huingia kwa pamoja kufanya ibada ya Hija.
Tofauti na Hija, Umra (ambayo pia hufahamika kama Hija ndogo) hufanyika katika kipindi chochote cha mwaka, na kwa sasa marufuku hiyo inawalenga mahujaji raia wa nchi za nje wanaoenda kuitekeleza.
Bado haijulikani kama ibada ya Hija, ambayo inategemewa kuanza mwishoni mwa mwezi Julai kama itaathirika na zuio hilo pamoja na kusambaa kwa virusi vya corona duniani.
Saudia pia imewapiga marufuku watu kutoka nchi zilizokumbwa na virusi hivyo kuingia nchini humo.
Mpaka sasa Saudia bado haina mtu ambaye amethibitika kuambukizwa virusi hivyo.
Makka, ndio mji ambao Mtume Muhammad alipozaliwa, na kuna msikiti mtakatifu zaidi. Madina ndipo alipofariki na kuzikwa.
Wizara ya mambo ya nje ya Saudia inasema marufuku hiyo ni ya muda - lakini wizara hiyo haijataja lini marufuku hiyo itaondolewa.
Watalii ambao si wa kidini ambao wanatoka katika nchi ambazo virusi vya corona vimethibitisha kuingia pia watakataliwa kuingia Saudia.
Saudi Arabia imeeleza kuwa toka mwezi Oktoba imetoa viza zaidi ya 400,000 za watalii kutoka nchi mbali mbali duniani.
Shirika la Afya Duniani (WHO) mapema wiki hii limeonya kuwa dunia inapaswa kujiandaa kwa uwezekano wa janga la virusi vya corona.
WHO japo imesema kuwa ni mapema sana kuuita mlipuko wa virusi hivyo janga lakini nchi zinapaswa kuwa katika "awamu ya maandalizi".
Janga ni pale maambukizi ya ugonjwa yanaposambaa kwa urahisi kutoka kwa mtu mmoja hadi mwingine katika maeneo mengi ya dunia.
Visa zaidi vya virusi ambavyo husababisha ugonjwa kupumua Covid-19, vinaendela kujitokeza, huku milipuko ya ugonjwa huo ikibainika katika mataifa mengi zaidi ya Uchina mabapo ndipo ulipoanzia.
Mpaka sasa zaidi ya watu 2,700 wameshafariki dunia kutokana na ugonjwa wa Covid-19.
Toka virusi vya corona viripotiwe mwezi Disemba, zaidi ya watu 80,000 duniani, kutoka katika mataifa takribani 40 tayai wameshaambukizwa virusi hivyo. Wengi wao wakiwa nchini Uchina.
Iran (ambayo imetenganishwa na Saudia kwa mkondo mwembamba wa bahari) mpaka sasa imesharipoti vifo 19 - ambayo ni namba kubwa zaidi ya watu kwa mataifa ya nje ya Uchina.
Hata hivyo vifo hivyo vinatokana na wagonjwa 139, hali ambayo inawafanya madaktari wa magonjwa ya kuambukiza kuhofia kuwa nchi hiyo inaweza kuwa na wagonjwa wengi zaidi inaowaficha.
Barani Ulaya hali ni mbaya zaidi nchini Italia ambapo mpaka sasa watu 400 wamethibitika kuambukizwa ugonjwa huo kutoka watu 80 siku ya Jumanne. Watu 12 tayari wameshafariki nchini humo kutokana na mlipuko huo.
Kwa Afrika ni nchi mbili mpaka sasa zimethibitisha kuingia kwa ugonjwa huo. Algeria na Misri kila moja imeripoti mgonjwa mmoja.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins (Baltimore, Marekani), maafisa wa eneo
Mara ya mwisho kufanyiwa mabadiliko 21 Machi 2020, 19:00 GMT +1.
</doc>
<doc docid='bbc_habari-52470950' lang='swa' type='mono' source_url='https://www.bbc.co.uk/swahili/habari-52470950' term='COVID'>
Virusi vya corona: Mwananume anayezika watu waliokufa kwa corona India
Kwa miongo mitatu, Abdul Malabari amekuwa akihifadhi miili ya watu ambao jamaa zao hawajajitokeza. Lakini hakuwahi kufikiria kwamba ipo siku atazika wengine ambao familia zao wangelipenda sana kuaga miili hiyo lakini haiwezekani kwasababu ya ugonjwa wa Covid-19. Mwanahabari wa BBC Gujarati's Shaili Bhatt anaelezea.
Kwa miongo mitatu, Abdul Malabari amekuwa akihifadhi miili ya watu ambao jamaa zao hawajajitokeza. Lakini hakuwahi kufikiria kwamba ipo siku atazika wengine ambao familia zao wangelipenda sana kuaga miili hiyo lakini haiwezekani kwasababu ya ugonjwa wa Covid-19. Mwanahabari wa BBC Gujarati's Shaili Bhatt anaelezea.
"Kazi yangu haina muda maalum," anasema mwanaume huyo,  51. "Punde tu ninapopigiwa simu, moja kwa moja tunatoka na vifaa vyetu."
Kila wakati mtu anapokufa kwa virusi vya corona huko Surat - magharibi mwa mji wa Gujarat - maafisa humuitwa Bwana Malabari. Hadi kufikia sasa mji huo umerekodi vifo 19 na wengine 244 wakithibitishwa kuambukizwa virusi vya corona.
Idadi ya Gujarat imefikia 3,548.
"Wakati wa kipingi kigumu kama hiki, Abdul bhai [kaka yake] amekuwa wa msaada mkubwa," anasema Ashish Naik, Naibu kamishna wa eneo la Surat.
Bwana Malabari anasema hii ni kazi yake kwa hiyo amekubali kuifanya licha ya hatari iliyopo. Kwasasa hivi timu yake inakula na kulala katika ofisi yake ya kutoa msaada, ili kulinda familia zao dhidi ya maambukizi.
Siyo mara ya kwanza Bwana Malabari kujitoa kutenda makuu hata kwa watu asio wafahamu. Ukarimu wake ulijitokeza miaka thelathini iliyopita - pale ambapo ugonjwa usiokuwa wa kawaida ulipokuwa umejitokeza na kupelekea kile anachofanya hii leo.
Mtu huyo asiyemfahamu ni Sakina ambaye alikuwa na ugonjwa wa Ukimwi. Mume wake na kijana wake walikuwa wamempeleka hospitali lakini baada ya kupokelewa wakatoroka. Juhudi za kuwatafuta baada ya jamaa yao kufa hazikufua dafu.
Na hivyo basi Sakina akawa yupo kwenye chumba cha kuhifadhia maiti kwa mwezi mmoja. Maafisa wa eneo walikuwa hawajui la kufanya na kutoa wito kwa Muislamu anayeweza kujitolea kumzika.
Bwana Malabari, wakati huo alikuwa na umri wa miaka 21 pekee, aliguswa na tangazo hilo na kuamua kutoa msaada wake.
Akawasiliana na shirika la pekee huko Surat ambalo lilikuwa linazika miili ya watu ambao haijachukuliwa na jamaa zao lakini wakamwambia kwamba mwanamume anayefanya kazi hiyo anasafiri kwahiyo itabidi wamsubiri hadi atakaporejea.
"Nilihisi kwamba sio sawa," Bwana Malabari anasema. Kwahiyo akaenda hospitali na kuwaarifu maafisa kwamba yeye mwenyewe atachukua jukumu la kumzika mwanamke aliyetorokwa na jamaa zao aliyefahamika kama Sakina.
Mwili wake, anakumbuka, ulikuwa unanuka. Lakini hilo halikumzuilia kutekeleza alichokusudia, na akazungumza na wanawake wengine ili waweze kuuosha mwili ule kwa kuzingatia utamaduni wa Kiislamu. Lakini walikataa, anasema, kwasababu Sakina alikuwa na ugonjwa wa Ukimwi ambao  ufahamu wake miaka ya 1990, ulikuwa mchache mno.
Kwahiyo Bwana Malabari akaamua kufanya kazi hiyo mwenyewe, akamiminia mwili huo ndoo kadhaa za maji kabla ya kwenda kumzika.
Anasema hapo ndipo alipobaini kuwa mji wa Surat hauwezi kutegemea mtu mmoja kwa kazi hiyo.
"Ilinichukua siku nzima, na pia nikabaini kwamba siwezi kufanya kazi hii peke yangu."
Kwahiyo akaanza shirika lake la kutoa msaada. Anasema awali, familia yake, ambayo inaendesha kiwanda cha nguo ilipinga wazo hilo.
"Nakumbuka nikiwaarifu kwamba Dini ya Kiislamu inasema hilo ni jukumu la kil mmoja kusaidia kuhakikisha mtu anafanyiwa mazishi inavyostahiki kabla ya kuzikwa kama ubinadamu na heshima. Nilikuwa ninafanya hivyo kama mwanadamu mwengine yeyote."
Leo hii, watu wameingiwa na hofu kuhifadhi miili ya watu waliokufa kwasababu ya Covid-19 ingawa ukiangalia sababu zingine kama vile wataalamu wa afya wanavyosema kwamba virusi hivyo haviwezi kusambaa baada ya mtu kufa, japo vinaweza kuwa hai kwenye nguo kwa saa kadhaa.
Kwahiyo mwili ukishafungwa kwenye mfuko, hakuna mwengine hata familia wanaweza kuuona tena mwili huo.
Bwana Malabari na timu yake wanachukua tahadhari yote - wanavaa barakoa, gulavu na nguo maalum. Pia wameoneshwa namna ya kutayarisha miili.
Kwanza, wananyunyizia mwili kemikali na kisha wanaufunga kwa karatasi ya plastiki ili wasiambukizwe, kabla ya kuusafirisha kwa kutumia moja ya magari mawili maalum kusafirisha waathirika wa Covid-19. Magari hayo yananyunyiziwa vieuzi kila baada ya kutoka kuzika mtu, na eneo la makaburi pia linanyunyiziwa dawa baada ya mazishi.
Ingawa hayo yote yanafanyika, hofu dhidi ya virusi hivyo imesababisha maandamano katika baadhi ya miji nchini India na watu wanaishi karibu na makaburi.
Bwana Malabari anasema pia amekumbana na matatizo mengine lakini kuna baadhi ya watu ambo amefanikiwa kuzungumza nao na kuelewana.
Kigumu zaidi, anasema, ni kukabiliana na familia ambazo haziwezi kumuaga mpendwa wao - na wengi wao pia wameweka kwenye karantini.
"Wanalia mno na kuzungumzia kumuona jamaa wao aliyekufa. Tunajaribu kuwaarifu kwamba hilo haliwezekani kwasababu ya usalama wao na kuwahakikishia kwamba tutafanya maandalizi kulingana na utamaduni wa dini zao."
Anasema wakati mwingine mwanafamilia ameruhusiwa kutazama mazishi kwa mbali: "Tunawachukua kwa gari tofauti na kuwata wasimame kwa mbali na kuomba sala zao.
Pia mambo yamebadilika sana katika mji wa Surat tangu alipomzika Sakina miaka hiyo yote iliyopita.
Kwasasa, anasema, watoto wake watatu - msichana na wavulana wake wawili wanamuonea fahari. Shirika lake limekua na kufikia kuwa na wanachama 35 pamoja na wafadhili 1,500 pamoja na usaidizi kutoka kwa maafisa.
Anachofurahi kabisa, anaongeza ni kwamba timu yake inajumuisha watu wa imani tofauti tofauti. "Tuna tu wa dini ya Wahindu waliojitolea kuzika miili ya Waislamu, na Waislamu waliojitolea wanaochoma miili ya Wahindu."
Mara nyingi, anasema, wanaishia kuwa na miili ya wasiokuwa na makazi au waliogongwa barabarani ambao hawajawahi kutambuliwa na jamaa zao.
"Huwa tunapata miili kwenye mito na mifereji au njia za treni. Na wakati mwengine tunazika miili iliyooza."
Anasema athari za kile wanachofanya ni vugumu kukielezea, kwa miaka mingi, hilo limekuwa likimpa matatizo ya kulala, kutokuwa na hamu ya kula na pia uwezo wake wa kuwa na muda wa kufurahi na familia.
Lakini hajawahi kufikiria kuacha kazi hiyo.
"Moyoni mwangu, napata hisia ya kufurahhia kile ninachofanya na hakuna kinachoweza kunifanya niachane nayo."
</doc>
<doc docid='bbc_habari-51988854' lang='swa' type='mono' source_url='https://www.bbc.co.uk/swahili/habari-51988854' term='COVID'>
Coronavirus: Vijana hawana uwezo wa ''kuiepuka', WHO yaonya
Vijana hawana kinga ya mwili dhidi ya  coronavirus na wanapaswa kuepuka kuepuka mikusanyiko ya kijamii na kuwaelezea wazee na watu wengine wanaokabiliwa na hatari ya maambukizi juu ya virusi hivyo , limeonya shirika la Afya Duniani (WHO)
Vijana hawana kinga ya mwili dhidi ya  coronavirus na wanapaswa kuepuka kuepuka mikusanyiko ya kijamii na kuwaelezea wazee na watu wengine wanaokabiliwa na hatari ya maambukizi juu ya virusi hivyo , limeonya shirika la Afya Duniani (WHO)
Chaguo lililofanywa na vijana linaweza kuwa  "tofauti kati ya maisha na kifo cha mtu fulani",  Mkurugenzi Mkuu wa WHO Tedros Adhanom Ghebreyesus  amesema.
Zaidi ya wagonjwa  11,000 yatari wamekwishafariki duniani kutokana na Covid-19 ambao ni  ugonjwa unaoshambulia mfumo wa kupumua.
Kwa ujumla takriban  wagonjwa  250,000 wamepatikana na virusi vya corona.
Tamko la Mkuu wa WHO linafuatia taarifa kuwa vijana katika nchi nyingi wamekua wakipuuza tahadhari za kiafya zinazotolewa kuhusu coronavirus  katika nchi zao , kwasababu uapatikanaji wa   virusi hivyoumekua ni miongoni mwa watu wenye umri mkubwa zaidi.
Milipuko wa coronavirus ulirekodiwa kwa mara ya kwanza nchini Uchina mwezi Disemba. Lakini kwa sasa kitovu cha janga hilo ni Ulaya.
Nchini Italia-ambako virusi vimewauwa watu zaidi ya nchi nyingine - idadi ya vifo imefikia hadi watu 627  siku ya Ijumaa,  na hivyo kufikia jumla ya vifo 4,032,  na kuifanya kuwa ndio siku ya vifo zaidi kuwahi kushuhudiwa katika nchi moja tangu mlipuko huo uanze
Akizungumza  katika mkutano na waandishi wa habari kupitia mtandao kutoka makao makuu ya WHO  mjini Geneva, Bwana Tedros amesema: " Ingawa wazee ndio wanaoathiriwa vibaya na virusi, vijana sio salama."
Aliongeza kuwa:Â " Nina ujumbe kwa vijana : ' Hamuna uwezo wa kuepuka, virusi vinaweza kukuweka hospitalini kwa wiki kadhaa au hata kukuua.  Hata kama hauugui  chaguo lako la ni wapi unakotaka kwenda  linaweza kuleta tofauti kati ya kifo na maisha kwa mtu mwingine'
Bwana Tedros amepongeza  kupungua kwa visa vya voronavirus katika mji wa Uchina wa  Wuhan-ulikoanzia mlipuko wa virusi hivyo, ambako siku ya Alhamisi hawakuwa na kisa hata kimoja cha coronavirus.
Amesema hii  imeleta''matumaini kwa maeneo mengine ya dunia kwamba hata hali mbaya zaidi inaweza kubadilishwa''
Tafiti zimeonyesha kuwa  watu wa rika malimbali wanaweza kuathiriwa na virusi - lakini ni hatari zaidi hususan kwa wazee na wale wenye  magonjwa ya kudumu.
Wastani wa watu wanaokufa kutokana na Covid-19 nchini Italia ni wate wenye umri wa miaka 78.5.
Wachache zaidi ya  1% ya wagonjwa wenye chini ya miaka 50 walikufa nchini Uchina , kwa mujibu wa gazeti la New York Times.  Lakini uliwaua karibu ya  15% ya wale waliokua na umri wa zaidi ya miaka 80.
WHO sasa inapendekeza  "watu wasikaribiane "  badala ya  "utengano wa kijamii"  iki kusaidia kuzuwia  maambukizi ya virus, limeripoti shirika la habari la  Reuters.
"Tunataka watu waendelee kuwasiliana," amesema Dkt Maria Kerkhove, mtaalamu wa majonjwa yanatoambukizwa katika WHO.
" Kwa hiyo tafuta njia za kufanya hilo, tafuta njia kupitia intaneti na kwa njia ya mitandao ya kijamii ili kuendelea kuwasilianakwasababu afya yenu ya akili mnapopitia kipindi hiki cha janga ni muhimu tu sawa na afyya yenu ya mwili ," alisema.
</doc>
<doc docid='bbc_habari-52442074' lang='swa' type='mono' source_url='https://www.bbc.co.uk/swahili/habari-52442074' term='COVID'>
Virusi vya Corona: Migahawa yafunguliwa Kenya huku watu 8 zaidi wakiambukizwa corona

Waziri wa Afya nchini Kenya Mutahi Kagwe ametangaza watu wanane zaidi wameambukizwa virusi vya corona nchini humo na pia kulegeza masharti kwenye migahawa inayouza chakula.
Tangu mara ya kwanza kutangazwa kwa virusi hivyo, idadi jumla ya walioambukizwa nchini Kenya imefikia 363.
Aidha 8 pia wamethibitishwa kupona na kufikisha jumla ya idadi hiyo kuwa 114.
Wote walioambukizwa hawana historia ya kusafiri ya nje ya nchi hali inayoashiri kwamba bado kungali kuna maambukizi ya ndani kwa ndani nchini humo.
Masharti mapya ya uendeshaji migahawa Kenya
Wizara ya afya pia imesema kuwa itaruhusu migahawa kuanza kufunguliwa kuanzia saa 11 asubuhi na 10 jioni.
Watakaoingia kuhudumiwa watahitajika kufuata utaratibu uliopo wa kunawa mikono, kutumia vitakasa mikono na kuvaa barakoa kama kawaida. Hatua ya kutokaribiana itaendelea kutekelezwa umbali wa mita 1 baina ya mtu mmoja hadi mwengine.
Lakini watakaoruhusiwa kutoa huduma ni wale watakaokuwa wamepimwa pekee.
Pia kulingana na wizara ya afya, katika migahawa hiyo, huduma ya kujiwekea chakula bado imesitishwa.
Wizara hiyo imetoa agizo la watu wote wanaoingia migahawani kupimwa kiwango cha joto na kuruhusiwa tu kuingia ikiwa litakuwa chini ya nyuzi 37.5 na mgahawa husika kuarifu wizara mara moja kuhusu mtu atakayepatikana akiwa na kiwango ha juu zaidi ya hicho, kwa kupiga simu kupitia nambari 719 ili kupata mwongozo zaidi.
Bwana Kagwe amewataka raia wote wa Kenya kuendeleza nidhamu na kuchukua jukumu wao wenyewe binafsi katika juhudi za kubabiliana na janga hili.
"Hali ya Kenya itabadilika kwasababu yako wewe. Ikiwa tutajuchukua jukumu kama watu binafsi, bila shaka tutakabiliana na virusi hivi," Kagwe amesema.
Waziri pia amegusia kwamba sasa Wakenya wameanza  kutekeleza sheria na kanuni zilizowekwa na serikali upande wa usafi.
"Visa vya matatizo ya tumbo vimepungua tena pakubwa, visa vya kuharisha vimepunga," waziri kagwe amesema.
Katika kukabiliana na ugonjwa wa covid-19, serikali imeunda kamati 5 za kimkakati kutoa mwongozi wa njia zitakazofanikisha  kenya kushinda vita hii.
</doc>
<doc docid='bbc_habari-52282584' lang='swa' type='mono' source_url='https://www.bbc.co.uk/swahili/habari-52282584' term='COVID'>
Virusi vya corona: Masikini kwenye makazi duni wanalazimika kufanya kazi
''Kuna uwezekano wa mimi kufa kwa njaa kuliko kwa virusi katika hatua hii,'' anasema Pantira Sutthi, muuza chakula anayeishi kwenye eneo la makazi duni ya Klong Toei nchini Thailand.
''Kuna uwezekano wa mimi kufa kwa njaa kuliko kwa virusi katika hatua hii,'' anasema Pantira Sutthi, muuza chakula anayeishi kwenye eneo la makazi duni ya Klong Toei nchini Thailand.
Nyumba ndogo zilizojengwa kwa mbao zilizochakaa na rangi zilizofubaa kwenye eneo hilo lenye ukubwa wa kilomita za mraba 1.5.
Bi Sutthi ni mama anayemlea mtoto wake pekee na mjukuu bila usaidizi wowote.
Huishi kwa kuuza kuku wa kukaanga na nyama katika shule moja iliyo karibu. Lakini chanzo chake kikuu cha kipato kwa sasa kimetoweka kutokana na janga la corona, lililofanya shule kufungwa.
Mara akawa ametoka kwenye kupata kiasi cha dola 30 kwa siku na hatimaye sasa hapati chochote.
Ameathirika kwa kiasi kikubwa na virusi, kama ilivyo kwa watu wengine 20,000 wanaoita eneo hili la Klong Toei nyumbani kwao.
Kwa bi Sutthi, kuhifadhi chakula ndani kwa ajili ya familia yake ni changamoto kuliko kununua vitakasa mikono au barakoa. Anaweza kugharamia kimoja au kingine.
''Ni bahati kuwa hakuna hata mmoja kwenye jamii yetu aliyeathirika, hivyo sitaugua wala kufa kutokana na virusi. Lakini umasikini unatuua taratibu,'' alisema.''Nina matumaini tu kuwa hali itaimarika hii karibuni, na nina matumaini serikali yetu itatusaidia.''
Katika hali ya kutokuwepo kwa watoto na wateja wengine kununua chakula anachopika, Bi Sutthi hawezi kukidhi mahitaji yake.
''Ninataka kweli kwenda nje kuuza chakula na kupata pesa,'' anasema . ''Lakini sina pesa za kununua chakula changu mwenyewe- wapi nitaweza kupata fedha ya kununua kuku na nyama kwa ajili ya kuuza? ''
Anaishi kwa kupata msaada wa chakula kutoka kwa ofisi za misaada na kwenye masinagogi.
''Kila ninaposikia kuhusu watu kutoa chakula bure kwenye eneo hili, ninakwenda na kujaribu kuchukua chakula cha kutosha kwa ajili ya familia yangu yote. Ninaogopa virusi, lakini kwa rasilimali chache na fedha hii ni njia pekee ya kuishi,'' Bi Sutthi anasema.
Mbali na dawa za kulevya na wizi, hakuna uchaguzi wa kazi walionao watu wanaoishi katika maeneo duni. Kama ilivyo kwa wengine wengi, Bibi Thongrueng Thongphuen ana miaka 56 anayefanya kazi kama kibarua anahangaika kupata fedha za kujikimu hivi sasa.
Sambamba na mumewe huondoka kila siku kwenda kwenye mtaani karibu na makazi yao kwa ajili ya kutafuta kazi za kibarua. Anafahamu kuhusu ushauri wa serikali wa kutotoka nje, lakini anahisi ni muhimu kutoka ili aweze kujipatia kipato kwa ajili ya kuishi.
''Watu masikini kama sisi hawana namna ya kufanya. Ninajua serikali inamtaka kila mmoja kusalia nyumbani. lakini kama sitatoka nje kujipatia fedha, hakuna atakayeweza kuishi ,'' Bibi Thongphuen alieleza.
''Hakuna aliyetupa kibaarua, tuko hatarini kupata maambukizi ya virusi tunapokuwa nje na huenda tukavibeba kuvipeleka kwenye jamii yetu. Lakini tutafanya nini? Watoto wangu lazima wapate chakula na watu wanaonidai huja kuchukua pesa zao nilizokopa. Niko katika shinikizo kubwa. Wakati mwingine, sioni umuhimu wa kuishi,'' alisema.
Klong Toei ni eneo kubwa zaidi la makazi duni nchini Thailand. Takribani watu 20,000 wanaishi eneo hili- ingawa idadi kamili inaaminika kuwa juu zaidi, labda karibu 100,000.
Nyumba zimejengwa katika mazingira ya msongamano, hali ambayo ni rahisi kwa ugonjwa kusambaa.
Watu wengi katika makazi hayo wanafahamu kuhusu virusi vya Covid-19, lakini kwa rasilimali walizonazo, hakuna cha kufanya zaidi ya kusaidiana wenyewe.
''Watu wengi katika jamii hii ni watoto, wazee, na wagonjwa wasioweza kutembea. Iwapo itatokea hatari ya maambukizi kwa mtu mmoja tu, jamii yote itakuwa hatarini,'' mkazi mwingine, Sanitmueanwai anaeleza.
Bi Ladda Mangmeepol ana miaka 26 anaishi kwenye eneo la makazi duni. Anatengeneza barakoa na kuwapa watu bure.
''Mimi ni mmoja kati ya watu wenye bahati ambao wamekuwa wakizitunza familia zao. Lakini nimekuwa nikiwaona shangazi zangu, wajomba, na majirani wanavyohangaika kwenye hali hii.''
''Wote ni vibarua na hakuna kazi kwa ajili yao kwa sasa. Huu ni mwezi wa kwanza wa janga mjini Bangkok na watu tayari wanapata tabu. Siwezi kufikiri hali itakuwa vipi mwezi ujao.''
''Hali inaogopesha yalipo makazi yangu: kuna mtu mmoja aliye na maambukizi ya Covid-19,'' anaongeza bi Mangmeepol. ''Ninawasiwasi kuwa watu wengi kwenye jamii yote wataambukizwa na kupoteza maisha kutokana na virusi hivi.''
Wakati raia wa Thailand wakipambana na janga , maelfu katika makazi duni ya Klong Toei wako katika hatari kubwa.
Ingawa serikali imemtaka kila mmoja kutotoka nje , kiuhalisia watu hawa hawawezi kufuata sharti hili.
Idadi ya watu walioambukizwa inaendelea kuongezeka nchini Thailand, kama ilivyo idadi ya vifo.
Serikali imeiweka Klong Toei kwenye orodha ya maeneo yanayopaswa kubomolewa ndani ya miaka kumi ijayo, lakini tayari inaonekana jamii ya eneo hilo imesahauliwa.
</doc>
<doc docid='bbc_habari-51731943' lang='swa' type='mono' source_url='https://www.bbc.co.uk/swahili/habari-51731943' term='COVID'>
Coronavirus: Wafungwa zaidi ya 54,000 waachiwa huru Iran kuzuia maambukizi ya virusi vya Corona
Iran imewaachia huru kwa muda wafungwa zaidi ya 54,000 ikiwa ni miongoni mwa jitihada za kukabiliana na maambukizi ya virusi vya ugonjwa wa corona katika magereza yaliyo na msongamano wa watu.
Iran imewaachia huru kwa muda wafungwa zaidi ya 54,000 ikiwa ni miongoni mwa jitihada za kukabiliana na maambukizi ya virusi vya ugonjwa wa corona katika magereza yaliyo na msongamano wa watu.
Msemaji wa mahakama Gholamhossein Esmaili amewaambia waandishi wa habari kuwa wafungwa waliruhusiwa kutoka gerezani baada ya kupimwa na kukutwa hawana ugonjwa wa Covid-19(virusi vya corona).
Wafungwa wa usalama waliofungwa kwa muda wa zaidi ya miaka mitano hawataachiwa.
Mfanyakazi wa wahitaji nchini Iran ambaye ni raia wa Uingereza, Nazanin Zaghari-Ratcliffe anaweza kutolewa hivi karibuni kwa mujibu wa mbunge wa Uingereza  .
Balozi wa Uingereza nchini Iran,Tulip Siddiq alisema kuwa  bi Zaghari-Ratcliffe ataachiwa huru leo au kesho.
Mume wake alisema siku ya jumamosi kuwa aliamini mke wake alipata maambukizi ya Covid-19 akiwa gereza la Evin laTehran na mamlaka yalikuwa yanakataa kumpima.
Lakini bwana Esmaili alisisitiza siku ya jumatatu kuwa Zaghari-Ratcliffe alikuwa akiwasiliana na familia yake na kuwaambia kuwa afya yake iko salama.
Bi.Zaghari-Ratcliffe alifungwa kwa kipindi cha miaka mitano mwaka 2016 baada ya kukamatwa alikanusha kuhusika na madai yanayomkabili.Huku Uingereza ikisisitiza kuwa bi Zaghari hana hatia.
Msemaji wa ofisi ya mambo ya nje alisema kuwa serikali ya Iran itawaruhusu haraka wataalamu wa afya kuingia katika gereza la Evin kuangalia hali za raia wenye uraia wa Uingereza na Iran zikoje.
Mpaka sasa zaidi ya kesi 90,000 za ugonjwa wa Covid-19 duniani kote zimeripotiwa na vifo3,110 tangu ugonjwa huu uanze mwishoni mwa mwaka jana, huku wengi waliokufa ni wachina  .
Mlipuko wa virusi vya corona umeuwa watu wapatao 77 nchini Iran kwa muda usiozidi wiki mbili.
Siku ya Jumanne, wizara ya afya imesema kuwa idadi ya visa vya corona vilivyothibitishwa ni zaidi ya asilimia hamsini.
Kwa sasa ni watu 2,336, ingawa inaaminika kuwa takwimu i kubwa zaidi ya inayotajwa.
Kesi zinazohusisha Iran zimeripotiwa Afghanistan, Canada, Lebanon, Pakistan, Kuwait, Bahrain, Iraq, Oman, Qatar na Nchi za falme za kiarabu.
Maafisa wa juu wa Iran pia wamepata maambukizi ya virusi hivyo vya corona. Miongoni mwao ni wahudumu wa afya katika kitengo cha dharura, Pirhossein Kolivand.
Kati ya wabunge 290, wabunge 23 wana maambukizi ya virusi vya corona tayari.
Siku ya Jumatatu, kiongozi mmoja wa nchi hiyo aliyefariki kutokana na Covid-19 huko Tehran, chombo cha habari cha taifa kilisema kuwa Mohammad Mirmohammadi, mwenye miaka 71, alikuwa ana uhusiano wa karibu na Ayatollah Khamenei.
Katika maadhimisho ya upandaji wa miti ambayo iliadhimishwa siku ya Jumanne duniani kote, Kiongozi huyo aliyefariki aliwataka umma kuzingatia usafi na kufuata muongozo ambao wizara ya afya umetoa na maagizo ambayo serikali imetoa.
Ayatollah Khamenei alisisitiza kuwa mamlaka ya Iran haifichi taarifa ya ukubwa wa tatizo;"Maafisa wetu wamekuwa wairipoti kwa uwazi na ukweli taarifa zote za ugonjwa tangu siku ya kwanza.
Ingawa kuna baadhi ya mataifa ambayo wanajaribu kuficha tatizo la mlipuko huu."
Aliongeza kuwa mlipuko wa corona Iran hautakaa sana.
Kwa sasa wazriri wa afya Saeed Namaki alisema kuwa wanaanzisha kampeni ya upimaji wa virusi hivyo ambayo itaanza siku ya Jumatano.
Wahudumu wa afya watawatembelea wagonjwa ambao wanadhaniwa kuwa na maambukizi ya Covid-19 na hawana huduma ya afya.
Kundi ya wataalamu wa afya kutoka shirika la afya duniani(WHO) iliwasili Iran siku ya Jumatatu ili kuisaidia mamlaka ya Iran.
WHO imesema kuwa ikiwa na wahudumu wa afya zaidi ya 15,000 na vifaa vya maabara zaidi ya 100,000.
</doc>
<doc docid='bbc_habari-52350367' lang='swa' type='mono' source_url='https://www.bbc.co.uk/swahili/habari-52350367' term='COVID'>
Virusi vya Corona: Waandamanaji wataka marufuku ya kutokutoka nje iondoshwe Marekani kufungua uchumi
Waandamanaji nchini Marekani wameingia mitaani katika majimbo kadhaa wakishinikiza magavana kufungua uchumi wa majimbo yao kwa kuondosha amri ya kutokutoka nje ama 'lockdown'.
Waandamanaji nchini Marekani wameingia mitaani katika majimbo kadhaa wakishinikiza magavana kufungua uchumi wa majimbo yao kwa kuondosha amri ya kutokutoka nje ama 'lockdown'.
Marufuku hiyo ya kutokutoka nje imewekwa katika majombo yote ya Marekani ili kudhibiti kusambaa kwa janga la virusi vya corona, hali iliyotikisa uchumi wa taifa hilo kubwa zaidi kiuchumi duniani.
Maaandamano yameripotiwa jana Jumapili katika majimbo ya Arizona, Colorado, Montana na Washington, huku mwendelezo wa maandamano hayo ukitarajiwa leo Jumatatu.
Hasira juu ya marufuku hizo imeongezeka nchini humo huku waandamanaji wakitaka masharti yalegezwe licha ya hatari ambayo ingalipo ya maambukizi ya virusi vya corona.
Rais wa Marekani Donald Trump ameoesha dalili za kukubaliana na maandamano hayo.
Kwa sasa, Marekani ndiyo kitovu cha janga la ugonjwa wa virusi vya corona (Covid-19), kukiwa na wagonjwa zaidi ya 735,000 na vifo zaidi ya 40,000.
Hata hivyo kuna dalili kuwa maambukizi yanafikia kileleni nchini humo na kasi ya maambukizi kuanza kushuka katika baadhi ya majimbo.
Magavana katika majimbo mbalimbali wameanza majadiliano ya kufungua uchumi baada ya kushuhudiwa kupungua kwa maambukizi, lakini maeneo mengine bado yangali kwenye marufuku kali.
Gavana wa jimbo la California Gavin Newsom alikuwa wa kwanza kutoa amri ya watu kusalia nyumbani katika jimbo lenye watu wengi zaidi nchini humo toka Machi 19.
Majimbo jirani ya Washington na Oregon yakafuatia siku chache baadae na kufanya jumla ya watu milioni 11.5 wa majimbo hayo mawili kusalia ndani toka Machi 23.
Gavana wa New York Andrew Cuomo ametangaza wiki hii ametangaza kuongeza muda wa marufuku hiyo jimboni mwake mpaka kufikia Mei 15.
Akizungumza jana Jumapili Cuomo aliwataka wakazi wa jimbo hilo ambalo imeathirika zaidi kwa Marekani kujitenga na shauku ya jimbo lao kufunguliwa tena.
"Bado tunatakiwa kuhakikisha kuwa tunakidhibiti kirusi hiki," amesema Cuomo. "Wakati ambao wote tukiwa na shauku na tukijiandaa kurejea katika maisha ya kawaida."
"Kwa sasa tupo tu mapumziko (baada ya kuisha kipindi cha kwanza) katika janga hili."
RaisTrump, ameonekana kuridhia maandamano hayo dhidi ya hatua kali za marufuku, akisema siku ya Ijumaa kuwa hatua zinazotekelezwa katika majimbo ya Minnesota, Michigan na Virginia "ni ngumu sana".
Hatua hizo hata hivyo zinahitajika ili kuzuia kusambaa kwa virusi.
Gavana wa jimbo la Washington Jay Inslee ameita uungaji mkono wa rais Trump kwa waandamanaji hao kuwa ni kambo la "hatari", sawa na kuchochea "kutotekelezwa" kwa sheria za majimbo.
"Kuwa na rais wa Marekani ambaye anachochea watu kuvunja sheria, sikumbuki ni lini katika historia ya Marekani kuwa na kitu kama hicho," Gavana Inslee ameiambia runinga ya ABC.
Spika wa Bunge la Kongresi Nancy Pelosi amemtuhumu Trump kwa kuridhia maandamano hayo.
"Raisi anaridhia maandamano kama njia ya kufanya watu wasahau kuwa hakuwa na umakini katika  vipimo, matibabu, kufuatilia waliokutana na wagonjwa na karantii kwa usahihi kwa usahihi na karantini," Pelosi pia ameiambia runinga ya ABC.
Maandamano pia yamefanyika katika majimbo ya Denver, Colorado, Phoenix na Arizona.
Jimboni Denver, waandamanaji waliiandamana mpaka katika jengo la baraza la kutunga sheria la jimbo kupinga amri za kujitenga. Magari kadhaa yalizunguka jengo hilo huku waandamanaji zaidi ya 200 wakisimama pembeni wakipeperusha bendera.
Jumamosi, waandamanaji walitengeza msongamano wa magari katika mitaa ya jiji la Annapolis, jimboni Maryland, wakipiga honi kupinga amri ya marufuku ya kutoka nje.
Zaidi ya magari 200 pia yaliendeshwa mpaka nje ya makazi ya gavana wa jimbo la Indiana governor, huku 200 pia yakikusanywa katika jiji la Austin, jimboni Texas.
Majimbo ya Utah, Washington na New York pia yalishuhudia rabsha pia Jumamosi.
Maandamano zaidi yanatarajiwa leo.
</doc>
<doc docid='bbc_habari-52440307' lang='swa' type='mono' source_url='https://www.bbc.co.uk/swahili/habari-52440307' term='COVID'>
Virusi vya corona: Kwanini dunia inaitegemea India kutengeneza chanjo ya virusi hivi?
Waziri wa mambo ya nje wa Marekani Mike Pompeo wiki mbili zilizopita alisema kuwa India na Marekani zinafanya Kazi pamoja kutengeneza chanjo ya kukabiliana na virus vya corona
Waziri wa mambo ya nje wa Marekani Mike Pompeo wiki mbili zilizopita alisema kuwa India na Marekani zinafanya Kazi pamoja kutengeneza chanjo ya kukabiliana na virus vya corona
Tamko la Bw. Pompeo halikuwa la kushangaza kwani nchi hizo mbili zishawahi kushirikiana katika mpango wa kutengeza pamoja chanjo iliyotambulika kimataifa kwa zaidi ya miongo mitatu.
Wamefanya kazi pamoja katika juhudi za kukomesha homa ya dengue, magonjwa ya enteric, influenza na kifua kikuu. Majaribio ya chanjo ya dengue yamepangwa kufanyika hivi karibuni.
India ni miongoni mwa watengenezaji wakuu wa dawa mbadala  na chanjo duniani.
Nchi hiyo inasifika kwa kutengeza chanjo maarufu na zingine ndogo, kutengeza dozi ya chanjo dhidi ya polio, utandu wa ubongo, homa ya mapafu, rotavirus, BCG, ukambi na rubella, miongoni mwa magonjwa mengine.
Kwa sasa nusu ya mashirika ya India yako mbioni kutengeza  chanjo dhidi ya virusi vinavyosababisha ugonjwa wa Covid-19.
Moja ya mashirika hayo ni Taasisi ya Serum nchini India, watengenezaji wakuu wa chanjo duniani kulingana na idadi ya dozi ya chanjo walizotengeneza na kuuza kimataifa.
Kampuni hiyo ya miaka 53 hutengeza dozi bilioni 1.5 ya chanjo kila mwaka, kutoka kwa viwanda vyake viwili yalivyopo katika mji wa magharibi Pune. (Ina viwanda vingine vidogo nchini Uholanzi na Jamhuri ya  Czech.) Karibu watu 7,000 wanafanya kazi katika kampuni hiyo.
Kampuni hiyo inasambaza karibu chanjo 20 katika jumla ya mataifa 165. Asilimia 80 ya chanjo zake zinasafirishwa nje ya nchi kwa gharama ya senti 50 kwa dozi, ambayo inakadiriwa kuwa bei rahisi zaidi duniani.
Sasa kampuni hiyo inashirikiana na Codagenix, ambayo ni kampuni ya utengenezaji madawa ya Marekani kutengeneza asilimia 80 ya chanjo zote duniani.
Chanjo hii hutengezwa kupunguza makali ya virusi- Ama kukabiliana na viini hatari - ndani ya pathogen ambazo hazisababishi magonjwa. (Kwasababu zimedhoofishwa katika mazingira ya maabara.)
"Tunapanga kufanya majaribio ya chanjo hii kwa wanyama [panya na sokwe] Aprili. Kufikia Septemba, tutaanza kufanya majaribio kwa binadamu," Adar Poonawalla, Afisa mkuu mtendaji wa Taasisi ya Serum nchini India, aliambia BBC kwa njia ya simu.
Kampuni ya Bw. Poonawalla pia imeshirikiana na Chuo kikuu cha Oxford kutengeneza chanjo ambayo inaungwa mkono na serikali ya Ungereza.
Majaribio ya chanjo hiyo katika chuo kikuu cha Oxford kwa binadamu yalianza kufanywa Alhamisi iliyopita.
Kila kite kikienda sawa, wanasayansi wanalenga kutengeneza angalau dozi  milioni moja kufikia mwezi Septemba.
"Ni wazi kwamba ulimwengu utahitaji  mamilioni ya chanjo, ikiwezekana kufikia mwisho wa mwaka huu, ili kukomesha janga hili lililosababisha mataifa kuweka amri ya kutotoka nje," Prof Adrian Hill, ambaye anaendesha Taasisi ya Jenner mini Oxford, aliiambia BBC.
Ni hapa ambapo watengenezaji chanjo wa India. Kampuni ya Bw.Poonawalla pekee ina uwezo wa kutengeza kati ya dozi milioni 400 hadi 500 million. "Tuna uwezo mkubwa kwasababu tumewekeza katika nyanja hii," alisema.
Kuna zingine kadhaa. Kampuni ya utengezaji dawa ya Bharat liyopo mjini Hyderabad ilitangaza ushirikiano wake na Chuo Kikuu cha Wisconsin Madison na kampuni ya Marekani ya FluGen kutengeza karibu dozi milioni 300 ya chanjo itakayosambazwa duniani.
Zydus Cadilla inafanyia Kazi chanjo mbili, huku Biological E, Indian Immunologicals, na Mynvax zote zikifanyia kazi chanjo moja kila moja. Chanjo zingine kama nne ama tano zilizotengezwa nchini humo zipo katika awamu ya kwanza ya utengenezaji wake.
"Shukurani za dhati ziendee makampuni ya kutengeneza dawa ambayo yamewekeza katika mchakato mzima wa kuhakikisha chanjo zinatengezwa kwa wingi. Wamiliki wa kampuni hizi pia wana lengo kuhudumia ulimwengu, na wakati huo huo kuendesha biashara zilizostawi kwa manufaa ya watu wote," Soumya Swaminathan, mwanasayansi wa shirika la Afya Duniani (WHO), alimwambia mwandishi wa BBC.
Wataalamu wanaonya kuwa watu wasitegemee kupata chanjo sokoni hivi karibuni.
David Nabbaro, Mkurugenzi wa afya katika chuo cha Imperial College, London, anasema wanadamu wataishi na hofu ya kutibu coronavirus ''kwa muda mrefu'' kwasababu hakuna hakikisho la kupatikana kwa chanjo mpaka sasa.
Nae Tim Lahey, mtafiti wa chanjo katika Chuo Kikuu cha matibabu cha Vermont, anaonya kwamba kuna "sababu kubwa ya kuwa na hofu chanjo ya virus vya corona huenda ikawa hatari kinga ya mwili pia".
Idadi ya watu waliambukizwa Covid-19 duniani tayari imepita milioni 2.5 huku zaidi ya vifo 177,000 vikiripotiwa.
Kutengeneza chanjo salama ambayo itasaidi kukabiliana na ugonjwa huo hatari , ni shughuli itakayochukua muda- kwa sababu itahitaji kufanyiwa uchunguzi wa kina wa kemikali na baolojia kabla itolewe rasmi. " akini tuna matumaini kwamba chanjo salama itapatikana katika muda wa miaka miwili au kabla ya muda huo kutimia," anasema  Bw. Poonawalla.

</doc>
<doc docid='bbc_habari-52581229' lang='swa' type='mono' source_url='https://www.bbc.co.uk/swahili/habari-52581229' term='COVID'>
Virusi vya corona: Wagonjwa ambao dalili za Covid-19 haziishi haraka
Maisha ya David Harris yalisalia kuwa ya chumba chake na mahali alipoweza kufika ni hadi mlango wa mbele wa chumba chake.
Maisha ya David Harris yalisalia kuwa ya chumba chake na mahali alipoweza kufika ni hadi mlango wa mbele wa chumba chake.
Wiki saba zilizopita alipata dalili za Covid-19 ambazo anazielezea kuwa zilikua zinafanana na za mafua makali.
Hapo ni wakati mhandisi huyo wa umri wa miaka 42, alipoanza kujitenga mwenyewe nyumbani kwake katika mji wa Bristol ambamo alikua akiishi na mke wake pamoja na mtoto wake mchanga wa kike.
Na baada ya wiki au zaidi alianza kujihisi vizuri, lakini wiki mbili baadaye dalili zake zikarejea tena, jambo lililomshangaza.
"Imekua ni kama wimbi la dalili linalorejea baada ya muda jambo ambalo sikuwa ninalitarajia kabisa," anasema.
" Wimbi la pili za dalili lilikua ni baya sana - dalili tu sawa na za mafua, lakini pia na kushindwa kupumua, na ndio maana nilikua ninaamini ni virusi vya corona.
"Halafu kulikua na wiki mbili ambapo nilidhani ninahisi vizuri sana, nilikua tu nimechoka sana.
"Halafu katika wiki ya saba, dalili zikaibuka tena na wimbi langu la tatu, kwa bahati nzuri sana dalili zilikuwa si kali sana lakini zilikuwepo  ."
Kufanyia kazi nyumbani lilikua ni jambo jema, David aliendelea kujitenga mwenyewe, akibadilisha nguo na kuvaa nguo safi wakati nadra sana alipoondoka kupitia mlango wa chumba chake kuelekea bafuni, na kula na kulala peke yake.
Mke wake alikua akimleta mtoto wao mchanga  wa kike mwenye miezi 10 Millie kwenye dirisha la chumba cha mbele ili David aweze kumuona kupitia dirisha la kioo.
Ugonjwa ulimdhoofisha David huku asijue ni nini kitakachomtokea.
"Huenda moja ya mambo yaliyomtia hofu zaidi ni kujaribu kuelewa ni katika hatua gani unaweza kuomba msaada wa kimatibabu
"Hutaki kuwasumbua wahudumu wa afya, kwasababu kuna watu kwa vyovyote vile walio katika hali mbaya zaidi yangu ''.
"Lakini hatimae sikutaka kuingia katika mtego wa kutoomba msaada halafu kitu kibaya kinitokee kwasababu haukuomba msaada.
"Dalili ziliponirudia, wakati nilipokuwa na hali mbaya sana, ni uzoefu unaotisha sana kwasababu haujui kama hiyo inamaanisha ndio unakuwa mahututi, mahututi, mahututi.
"Kwahivyo inatisha sana kuingia katika hali mbaya ya ugonjwa wakati unafikiria kwamba ulikua unaelekea kupona ."
Felicity, mwenye umri wa miaka 49, kutoka  London, ameingia wiki ya sita ya kupona baada ya kuugua aina ya dalili za  Covid-19.
Lakini sawa na David, uzoefu wake haukuwa mzuri zaidi.
"Ninadhani sehemu ngumu zaidi ilikua ni kupitia siku 10 za mwanzo za kuumwa sana na nikafikiria ninaelekea kupona, mambo yakawa magumu na mabaya sana tena.
"Kwahiyo ilikua ni wiki yangu ya tano ya kuwa mgonjwa nikaomba msaada kwa kituo cha usaidizi wa taarifa za corona -A&E kwasababu nilikua ninahisi maumivu makali ya kutisha ya tumbo.
"Ni vigumu sana kujua ikiwa dalili ni za virusi? ni mfumo wa kinga unakabiliana? Ni maumivu gani yanaendelea ?
"Sikua na matatizo tumboni mwangu kabla ya kuugua, lakini wiki ya tano zilikuwa za maumivu makubwa sana."
Iwe Felicity  au David wote hakuna ambaye amepimwa Covid-19, lakini wote waliambiwa na madaktari kuwa huenda walikua na virusi.
Pia wamehakikishiwa kuwa sasa hawana maambukizi.
Lakini Felicity alihangaika kupona dalili na wiki za kuumwa zimewaacha dhaifu.
"Ninatumia muda wangu mwingi chumbani kujaribu kupona.
"Uzoefu huu wote, wa kuwa mgonjwa na kujaribu kupona, umenichosha kiakili."
Sehemu ya tatizo ni kwamba mengi kuhusu virusi vya corona hayafahamiki, mkiwemo uzoefu wa baadhi ya watu wanaoopata dalili ambazo si kali sana na zinazodumu kwa siku chache, huku wengine  wenye afya nzuri wakihangaika kwa siku kadhaa.
Dr Philip Gothard, Daktari  katika hospitali ya majonjwa ya maeneo ya joto, anasema wengi miongoni mwa wagonjwa hupona kabisa kwa haraka.
"Baadhi wamekua wakiendelea kuwa na kikohozi na tumeanza kuona wagonjwa ambao huwa na uchovu mkubwa wa mwili ambao huendelea labda kwa wiku tatu, nne, tano au sita.
Inachosha sana kiakili hasa unapokua ni mtu mwenye umri mdogo na mwenye afya, kama hujazowea kuugua"
"Na kwahiyo inakuja kama mshituko kwamba kupona kunakua taratibu na kunako jirudia jirudia
"Lakini  katika wagonjwa wengi wenye magonjwa mengine wanaopona baada ya ugonjwa mbaya hauoni aina hii ya dalili ambazo haziisha na athari zinazochosha wakati ukiendelea kupona, na kuwa na siku nzuri na mbaya ."
Tim Spector, profesa wa maradhi ya jeni katika King College London,  anasema data zilizojitokeza kutoka katika utafiti wa dalili za Covid zinaonyesha kuwa, kwa wastani, huwachukua watu siku 12 kuanza kupona taratibu.
"Pia tunashuhudia idadi kubwa ya watu wanaoripoti dalili ambazo zinaweza kuendelea kwa muda mrefu zaidi kuliko hizi, baadhi yao hata siku 30 au zaidi.
"Huku tukikusanya data zaidi na kuendelea kutumia mashine kujifunza na akili bandia, hivi karibuni tutaweza kubaini ni mchanganyiko gani wa dalili na hatari vinavyoweza kumfanya mtu kuugua kutokana na dalili hizi za muda mrefu za virusi vya corona."
David na Felicity kwa pamoja wanatumai kuwa hatimae sasa wanapona na wanaweza kurejea katika maisha yao ya kawaida.
Lakini Covid-19,  ugonjwa ambao umekuwepo kwa miezi kadhaa tu, unaendelea kutuonyesha maajabu.
</doc>
<doc docid='bbc_habari-52059270' lang='swa' type='mono' source_url='https://www.bbc.co.uk/swahili/habari-52059270' term='COVID'>
Coronavirus: Marekani yaipiku Italia na China katika kesi za maambukizi ya corona duniani
Marekani imethibishwa kuwa na maambukizi mengi zaidi ya corona kuliko nchi nyingine yeyote duniani, kwa kuwa na visa zaidi ya 85,500.
Marekani imethibishwa kuwa na maambukizi mengi zaidi ya corona kuliko nchi nyingine yeyote duniani, kwa kuwa na visa zaidi ya 85,500.
Kwa mujibu wa tawimu za sasa zilizokusanywa na chuo kikuu cha Johns Hopkins, Marekani imeipiku China ambayo ina maambukizi 81,782 na Italia yenye maambukizi 80,589.
Lakini kukiwa na vifo 1,300 vilivyotokana na ugonjwa wa Covid-19,  na kuifanya Marekani ikiwa na idadi ndogo ya vifo vilivyotoana na ugonjwa huo ukilinganisha na  China ambako watu 3,291 walifariki huku Italia wakiwa na vifo 8,215.
Idadi kubwa ya maambuizi imekujwa wakati ambao rais Donald Trump akitegemea kuwa hali itakuwa shwari muda si mrefu.
Rais Trump alieleza namna alivyosikitishwa na idadi ya maambukizi.
Naye makamu wa rais Mike Pence alisema kuwa vipimo vya corona virus vipo sasa katika majimbo yote 50 na zaidi ya watu  552,000 wamefanyiwa vipimo.
Bwana Trump aliwaambia waandishi wa habari kuwa hawafahamu idadi ya maambukizi yaiyopo China, "Hamfahamu takwimu ya maambukizi yaliyopo China."
Marekani imethibishwa kuwa na maambukizi mengi zaidi ya corona kuliko nchi nyingine yeyote duniani, kwa kuwa na visa zaidi ya 85,500.
Kwa mujibu wa tawimu za sasa zilizokusanywa na chuo kikuu cha Johns Hopkins, Marekani imeipiku China ambayo ina maambukizi 81,782 na Italia yenye maambukizi 80,589.
Lakini kukiwa na vifo 1,300 vilivyotokana na ugonjwa wa Covid-19,  na kuifanya Marekani ikiwa na idadi ndogo ya vifo vilivyotoana na ugonjwa huo ukilinganisha na  China ambako watu 3,291 walifariki huku Italia wakiwa na vifo 8,215.
Idadi kubwa ya maambuizi imekujwa wakati ambao rais Donald Trump akitegemea kuwa hali itakuwa shwari muda si mrefu.
Bwana Trump alikuwa amekosolewa kwa taratibu alizoweka mpaka ifikapo sikukuu ya Pasaka, April 12.
Mipango yake inaonekana kupiga mwamba baada ya siku ya Alhamisi , maambukizi ya ugonjwa wa Covid-19 kuonekana kusambaa kwa kasi nchini mwake.
Siku ya Alhamisi alitangaza kuwa Wamarekani inabidi warejee kazini , nchi inabidi irejee katika hali yake ya kawaida mapema iwezekanavyo.
"Tunaweza kuchagua upande ambao hauna maambukizi sana na kuanza kuwajibika."
Aliongeza: "Watu wengi niliposema mrejee katika shughuli zenu, mlinieewa vibaya- naona waliachana  na suala la kuwa mbali, kuosha mikono, kushikana mikono na kila kitu ambazo kilizuiwa.
Ufafanuzi zaidi alihaidi kutoa wiki ijayo.
Katika barua iliyotumwa na gavana , bwana Trump alisema timu yake imepanga kutoa muongozo wa watu kutokuwa karibu na kushauri baadhi ya miji kupunguza makazo.
Katika mapambano dhidi ya maambukizi ya corona, rais Trump aliweka katazo kwa baadhi ya nchi kuingia katika taifa lake.
Je, amri ya rais inaweza kumrudisha kila mtu kazini?
Hapana, wakati ambao rais alitoa agizo hilo maambukizi yalikuwa kidogo, ilikuwa Machi 16.
Katiba ya Marekani iko wazi kabisa kuwa inajali uslama wa mtu na vilevile maelekezo ambayo yalitolewa yanadiwa kuwayalikuwa yanampa mtu nafasi ya kuchagua au kuacha na haikuwa lazima.
</doc>
<doc docid='bbc_habari-52400858' lang='swa' type='mono' source_url='https://www.bbc.co.uk/swahili/habari-52400858' term='COVID'>
Virusi vya corona: Jinsi ya kujiepusha na maambukizi wakati wa Ramadhan
Mamilioni ya waislamu katika bara la Afrika wameanza mwezi mtukufu wa ramadhan wakiwa katika marufuku ya kutotoka nje ili kuzuia maambukizi ya ugonjwa wa corona.
Mamilioni ya waislamu katika bara la Afrika wameanza mwezi mtukufu wa ramadhan wakiwa katika marufuku ya kutotoka nje ili kuzuia maambukizi ya ugonjwa wa corona.
Kila mwaka, waislamu wengi hufunga kutoka alfajiri hadi jioni kwa mwezi mzima - au siku 29 au 30 - kama sehemu ya ibada ya kujitolea katika kutafakari na kusali.
Kufunga ni wajibu kwa wafuasi wote hasa  watu wazima ambao wanaweza kushinda siku nzima bila kula wala kunywa chochote.
Lakini kuna maoni kadhaa linapokuja suala la kufunga nyakati hizi za janga la corona.
Somalia imeongeza muda wa kuwakataza watu kuwa nje au kukusanyika lakini Niger imepunguza baadhi ya masharti.
Kuna visa zaidi ya 27,400 vilivyothibitishwa vya ugonjwa huo kwenye bara la Afrika na karibu vifo 1,300.
Comoros ni miongoni mwa nchi mbili ambazo hazina kesi ya ugonjwa wa covid19 barani Afrika mpaka sasa , lakini sasa zina uwezo wa kupima ugonjwa huo nchini humo.
Somalia ambayo raia wengi wa taifa hilo ni waislamu, muda wa marufuku ya kutembea nje itakuwa saa moja jioni muda ambao bado ni mgumu  kwao kujumuika kwa sala na kufturu kwa pamoja.
Nchini Niger amri ya kuruhusiwa kutoka nje itaanza saa 3 usiku badala yamoja usiku.
Vikosi vya usalama na waandamanaji walikuwa wanapambana wiki hii wakati watu walipoanza kupuuza marufuku na kuanza kukusanyika kwa swala.
Nchini Tanzania, ambapo mkusanyiko wa umma bado unaruhusiwa, kuna wasiwasi ramadhan inaweza kuongeza idadi ya kesi nchini humo ambazo ni 284, waziri mkuu wa nchi hiyo aliwasihi watanzania kuamani maamuzi ya serikali yao .
Comoros ilichukua mashine ya PCR yenye uwezo wa kupima ugonjwa huo katika nchi hiyo.
Lesotho ndio nchi pekee ambazo hazina kesi yoyote barani Afrika ya ugonjwa wa Covid-19.
Kupambana na maambukizo kunahitaji nguvu nyingi sana, Daktari wa watoto wa Chuo Kikuu cha Sussex Dkt Jenna Macciochi anasema.
Kukaa muda mrefu kwa kutokula au kunywa unaweza kudhoofisha mfumo wa kinga.
Hivyo basi ni muhimu kuhakikisha kuwa unapata kalori za kutosha unapo ruhusiwa kula, wanga, protini na mafuta kama vile vitamini C na chuma.
Ni jambo zuri kula chakula anuwai, pamoja na mboga za rangi nyingi, matunda, miche na kunde.
Kula chakula kidogo na zaidi kunaweza kuathiri mfumo wa kinga, kwa hivyo unaweza kujisaidia kwa kukaa katika "usawa wa nishati", kulingana na Daktari Macciochi.
Kuna hatari nyingine pia ya kutokuwa na maji mwilini, kwani inaweza kuathiri kamasi ambayo inaelekeza njia zako za hewa na kufanya kama kizuizi cha kinga.
Lakini kutafuta huduma zingine za kiafya kwa kujaribu kupata muda mzuri wa kulala na mazoezi ya kutosha na  inapowezekana kunaweza kusaidia mfumo wako wa kinga kufanya kazi kama inavyopaswa.
Kuna hatari nyingine pia ya kutokuwa na maji mwilini, kwani inaweza kuathiri kamasi ambayo inaelekeza njia zako za hewa na kufanya kama kizuizi cha kinga.
Lakini kutafuta huduma zingine za kiafya kwa kujaribu kupata muda mzuri wa kulala na mazoezi ya kutosha na  inapowezekana kunaweza kusaidia mfumo wako wa kinga kufanya kazi kama inavyopaswa.
Zaidi,  njia bora ya kulinda afya yako ni kuzuia kujiweka maeneo hatarishi yenye virusi.
Hatari kubwa inaweza kuepukwa kwa kunawa mikono na maji tiririka na, kwa wale wanaoweza, kukaa nyumbani.
Watu ambao ni wagonjwa, ikiwa ni pamoja na wale walio na Covid-19, hawashauriwi kufunga.
Napia haipendekezwi kwa watu walio na changamoto za kiafya kwa muda mrefu kama vile ugonjwa wa sukari na shida.
Mkuu wa utunzaji wa ugonjwa wa kisukari Daniel Howarth alisema uamuzi huo ni "taswira ya kibinafsi" lakini kuna watu wa tahadhari walio na hali iliyosimamiwa vizuri ambao walitamani kufunga wanaweza kuchukua tahadhari hiyo, pamoja na kula vyakula vyenye wanga, kama mkate  na mpunga, na upimaji sukari ya damu yako mara nyingi zaidi.
Baraza la Waislamu la Uingereza limechapisha mwongozo, likisema "wahudumu wa afya wanahitaji kutoa huduma kwa wagonjwa wa Covid-19, walio kwenye hatari kubwa ya upungufu wa maji na kufanya makosa ya kliniki kwa sababu ya kuvaa PPE [vifaa vya kinga  kibinafsi] na kufanya kazi kwa muda marefu" hayahusiani na kufunga.
Ingawa kutokula kalori za kutosha kwa siku kunaweza kupunguza  kinga, japokuwa athari za kufunga kwenye kinga hazipo wazi sana.
Mfumo wa kinga sio kitu cha kuzima / kuwasha.
Ni mifumo ambayo inayochanganya sana lakini inapaswa kuwekwa katika usawa.
Kufunga huondoa mafuta ya dhiki, ambayo inaweza kukandamiza majibu ya kinga.
Lakini kuna uthibitisho mzuri kutoka kwa tafiti katika panya ambao unachukua wakati wa Ramadhani kunaweza kuharakisha mchakato wa mwili kuzaliwa upya, kwa maana ya kwamba  kusababisha seli za zamani kufa na kubadilishwa na mpya.
Walakini, ni ngumu kutafsiri ushahidi huu kwa wanadamu.
Na haipowazi ni muda gani unaweza kufunga nakuona madhara hayo.
Watu ambao ni wagonjwa na wale wenye maambukizi ya virusi vya corona hawaruhusiwi kufunga wakati huu.
Imeshauriwa kuwa watu wenye matatizo ya afya ya muda mrefu kama kisukari wasifunge wakati huu lakini wazingatie afya zao zaidi na kujipima kiwango chao cha sukari.
</doc>
<doc docid='bbc_52586743' lang='swa' type='mono' source_url='https://www.bbc.co.uk/swahili/52586743' term='COVID'>
Virusi vya Corona: Kikao cha bunge cha mtandaoni Afrika kusini chadukuliwa kwa picha za ngono
Mkutano wa kamati ya bunge kwa njia ya mtandao Afrika Kusini umevamiwa na wadukuzi na spika kudhalilishwa.
Mkutano wa kamati ya bunge kwa njia ya mtandao Afrika Kusini umevamiwa na wadukuzi na spika kudhalilishwa.
Kikao hicho kilikuwa tu ndio kimeanza Alhamisi asubuhi wakati ambapo picha za ngono zilipojitokeza kwenye skrini huku sauti ya mwanamume ikisikika kumtusi Spika Thandi Modise, ambaye alikuwa mwenyekiti wa kikao hicho.
Spika huyo aliyeshikwa na hasira alipaza sauti akisema hiyo ndio sababu anapinga mikutano ya mitandaoni.
"Hiki kilichotokea ni kilekile nilichokuwa ninakisema kuhusu kufanya mikutano kwa njia ya Zoom!" Bi Modise amenukuliwa akisema hivyo na tovuti ya Times Live.
Wabunge walielezea tukio hilo kama lenye kukera na kutatiza akili, kulingana na Tovuti ya habari ya Eyewitness.
Iliwalazimu wahandisi wa Bunge kutuma kiunganishi chengine ambapo wabunge waliunganika tena na kuendelea na kikao chao.
Bunge la Afrika Kusini kwa sasa limefungwa na mikutano yote inafanyika kwa njia ya mtandaoni wakati ambapo nchi hiyo bado inatekeleza kanuni za kukabiliana na virusi vya corona.
Hii sio mara ya kwanza kwa tukio kama hilo kutokea kwasababu simu ya mbunge mmoja iliyokuwa inafanyika kwa njia ya video pia naye aliwahi kuvamiwa namna hiyo.
Kampuni ya mtandao wa Zoom imekuwa ikikosolewa kimataifa kwa taarifa kwamba kuna wavamizi wanaotuma picha za ngono au maudhui ya matusi wakati wa mikutano.
Kuvamiwa kwa mtandao kwa njia ya Zoom kumekuwa kukifanyika mara kwa mara katika wiki za hivi karibuni wakati ambapo watumiaji wengi wapya wameanza kutumia mtandao huo kama njia moja ya kukabiliana na kusambaa kwa ugonjwa wa Covid-19 na kuahirishwa kwa mikutano na matukio ambayo awali ilikuwa ifanyike ana kwa ana.
</doc>
<doc docid='bbc_habari-52044972' lang='swa' type='mono' source_url='https://www.bbc.co.uk/swahili/habari-52044972' term='COVID'>
Coronavirus: Kwa nini bei ya juisi ya machungwa katika soko la dunia imepanda?
Bei ya maji ya machungwa(Juisi) imepanda kwa zaidi ya asilimia 20 ndani ya mwezi huu ikiwa ni matokeo ya walaji kutafuta vyakula vyenye virutubisho vya kutosha wakati huu wa mlipuko wa virusi vya corona.
Bei ya maji ya machungwa(Juisi) imepanda kwa zaidi ya asilimia 20 ndani ya mwezi huu ikiwa ni matokeo ya walaji kutafuta vyakula vyenye virutubisho vya kutosha wakati huu wa mlipuko wa virusi vya corona.
Wakati mahitaji yakizidi kuongezeka wazalishaji wanashindwa kukidhi mahitaji ya soko kutokana na vizuizi mbalimbali vya usafirishaji.
''Mlipiko huu wa Covid 19 una mahitaji na uzalishaji wa sharubati ya machungwa, virutubisho vya kuimarisha kinga ya mwili vinauhitaji mkubwa sana kwa sasa lakini tatizo hakuna nafasi ya kutosha katika makasha kukidhi mahitaji ya soko wakati huu ambao mashirika ya ndege yamesitisha safari zake
Kwenye usambazaji nako kuna changamoto mfano uhaba wa watumishi kutokana na mashamba kuweka marufuku ya mikusanyiko na kuagiza watu kujitenga.
Wazalishaji wa juisi za machungwa wamepata faida kubwa zaidi kwa mwezi tangu mwaka 2015 wakati ambapo masoko dunia yametikiswa , mjini London takwimu za FTSE 100 ziliporomoka kwa zaidi ya asilimia 13 kwa mwezi uliopita.
Wakati haya yakijiri wengi wanajiuliza iwapo kupanda huku kwa bei ya juisi za machungwa kwa sasa kutasababisha bei kuendelea kupanda kwa siku zijazo , Bwana Innes anasema : "Athari za mfumuko huu wa bei huenda zikaonekana haraka sababu wazalishaji tayari wameshaidhinisha ongezeko la bei hivyo punde katika msoko na maduka nako zitapanda"
Sasa bidhaa ya kawaida zina bei ya mbeleni ambayo inaweza tumika katika biashara kimataifa, mikataba ya mbeleni inaweza kuwasaidia wazalishaji kuweka bei elekezi inayoweza kuwakinga na kupanda kwa bei.
Mikataba ya mbeleni ni ya kawaida kwa bidhaa laini kama machungwa na ngano ambayo yako hatarini na kupanda huku kwa ghafla kutokana na  mavuno mabaya na majanga asilia.
.
</doc>
<doc docid='bbc_habari-52482678' lang='swa' type='mono' source_url='https://www.bbc.co.uk/swahili/habari-52482678' term='COVID'>
Virusi vya corona: Mgogoro kuhusu amri ya kutotoka nje Malawi na mipango ya kuwalipa raia fedha
Malawi lilikuwa taifa la mwisho duniani kutangaza , mgonjwa wa kwanza wa Covid-19. Lakini tangu wakati huo , kumekuwa na kutoeleweka kwa katiba kuhusu uamuzi wa serikali kutaka kuweka marufuku ya watu kutotoka nje ili kuzuia maambukizi ya ugonjwa wa corona.
Malawi lilikuwa taifa la mwisho duniani kutangaza , mgonjwa wa kwanza wa Covid-19. Lakini tangu wakati huo , kumekuwa na kutoeleweka kwa katiba kuhusu uamuzi wa serikali kutaka kuweka marufuku ya watu kutotoka nje ili kuzuia maambukizi ya ugonjwa wa corona.
Mahakama kuu ilichukua hatua ambayo haikutarajiwa kwa kuzuia mipango ya serikali kuchukua hatua hiyo ya marufuku mpaka jitihada muhimu zifanyike kusaidia wale ambao wameathirika zaidi.
Kwa sasa rais Peter Mutharika ametangaza hali ya dharura kwa kuwapa fedha watu ambao hawajiwezi kujikimu , katika taifa hilo ambalo ni miongoni mwa mataifa maskini zaidi duniani.
Serikali imelenga kufikia kaya 172,000 ambazo zitapokea malipo ya mwezi yanayokaribia kiasi cha dola hamsini kupitia simu zao za mkononi.
Kwa nini marufuku ya kutoka nje iliwekewa zuio?
Aprili,15 serikali ilitangaza marufuku ya watu kutoka nje ya muda wa siku 21, na ilitarajiwa kuanza siku tatu zilizopita lakini wafanya kampeni walilalamikia kuwa serikali ilikuwa imeamua kuweka uamuzi huo bila kuweka usaidizi wowote kwa wahitaji.
Asasi ya kutetea haki za binadamu ya  Human Rights Defenders Coalition (HRDC) ilienda mahakamani kuhoji maamuzi hayo na mahakama kuamua kuweka katazo la marufuku hiyo isianze.
"Wakati tukiheshimu utaratibu ambao sekta ya afya umeweka kuhusu marufuku ya kutoka nje, tunataka marufuku ya kutoka nje kufuata utaratibu wote huo... sheria zifuatwe na haki za watu ambao wana mapato ya chini zifuatwe ili wasipate tabu wakati huu," alisema mwanaharakati wa kujitegemea wa haki za binadamu Victor Mhango kwa mujibu wa shirika la habari la AFP.
Pamoja na  HRDC, wafanyabiashara wa Blantyre na Mzuzu walifanya maandamano baada ya mpango wa watu kutozungukazunguka kutangazwa.
Wafanyabiashara waliwasha moto na polisi waliwasambaratisha. Wafanyabiashara wadogo walisema kuwa hawataweza kuhudumia familia zao kama watafungiwa wasitoke nje.
Makundi ya dini nayo yalisema kuwa kufungiwa ni kukiukwa kwa uhuru wa kuabudu.
Ijumaa, April,17 ilikuwa ni siku ambayo marufuku ya kutoka nje ilitarajiwa kuanza, nayo amri ya mahakama ikatolewa kuchelewesha uamuzi huyo kwa muda wa siku saba wakati mahakama ikiskiliza madai dhidi ya uamuzi huo.
Kufuatia uhakiki wa mahakama, jaji wa mahakama kuu aliongeza muda mwingine wa siku tano kuzuia marufuku hiyo isianze.
Siku ya Jumanne , Jaji aliamua kuwa kesi hiyo ipelekwe kwa mahakama ya katiba kwa sababu inahitaji ufafanuzi zaidi wa kikatiba.
Isipokuwa kwa maafisa wa utekelezaji wa sheria na watoaji wa bidhaa na huduma muhimu, ila watu wengine wote wangehitaji kupata ruhusa ya kutoka katika nyumba zao.
Watoa huduma muhimu  na bidhaa watahitaji kuwa na kibali maalumu.
Soko kuu litafungwa na masoko mengine yatakuwa yanaruhusiwa kufunguliwa saa kumi na moja mpaka 12 jioni katika saa za nchi hiyo.
Hapana.
Mahakama ya katiba bado inapaswa kusikiliza kesi hiyo  na tarehe ya kuisikiliza kesi hiyo haijapangwa bado.
Kwa muda , watu bado wanaenda kwenye biashara zao kama kawaida - masoko yamefunguliwa na miji au mjini bado kuna watu wengi.
Lakini mwandishi wa habari Peter Jegwa kutoka mji mkuu wa  Lilongwe, alisema kuwa kuna mabadiliko katika tabia za watu , ambapo kila nje ya duka au soko utakuta ndoo ya maji na sabuni au 'sanitisers'.
Ingawa , kampeni za uchaguzi zilizokuwa zitarajiwa kuanza kwa ajili ya uchaguzi ujao unaotarajiwa kufanyika Julai 2, zimekatazwa.
Mkusanyiko wa watu zaidi ya 100, umekatazwa hata kabla ya marufuku ya kutoka nje haijatangazwa.
Haiko wazi.
Ufadhili wa dola milioni 37 ambao umetolewa na World Bank kuisaidia Malawi kukabiliana na virusi vya corona. lakini fedha hizo huenda zikasimamia gharama hiyo.  Iwapo kaya 172,000 zitapatiwa $50 kila moja jumla iyakuwa  $8.6m kwa mwezi.
Watu wamebaki njia panda kuamini mahakama au serikali.
Mapema mwaka huu, mahakama za Malawi zilichukua hatua ambazo zilikuwa hazitegemewi kwa kuweka amri ya kurudia uchaguzi uliofanyika mwaka jana  baada ya upande wa upinzani kuleta malalamiko yao.
Uchaguzi huo ulikuwa unatarajiwa kurudiwa Julai 2.
Sasa kama mahakama itaenda kinyume na serikali kwa mara nyingine , washirika wa rais Mutharika watakishutumu chombo hicho kuwa na ushawishi wa kisiasa.
Mashirika ambayo yalipeleka kesi hiyo yanahusishwa na maandamano ambayo yalifanyika mwaka jana ya kutaka kiongozi wa tume ya uchaguzi kufukuzwa kazi na matokeo kufutwa.
Kumekuwa na sintofahamu ya kutoaminika kwa pande zote mbili.
Upande wa upinzani umeeleza kuwa serikali inakuza ukubwa wa tatizo la mlipuko wa corona na hata kudanganya kuhusu wale ambao walioambukizwa na virusi vya corona.
Mgonjwa wa kwanza alitangazwa Aprili, 2, baadae zaidi ya mataifa mengine.
Tangu wakati huo, kuna wagonjwa 36 wenye virusi vya corona ambao wamethibitishwa na wengine watatu wamerikodiwa kuwa wamefariki kutokana na maambukizi ya corona.
Jambo la muhimu kufanya ni kuosha mikono kila wakati kwa maji ya kutiririka na sabuni.
Maambukizi ya virusi vya corona yanasambaa kutokana na chembechembe za mtu anapokohoa, kupiga chafya na kufanya virusi vidogo kusambaa hewani, vinaweza kuvutwa na kusababisha maambukizi  na hata pale unaposhika kitu ambacho kilipata vijidudu na ukashika pua, acho au mdomo, unaweza kuambukizwa.
Hivyo kikohozi na kupiga chafya kunaweza kukusababishia maambukizi kama ukishika uso wako bila kuosha mikono yako na kuhusiana na mtu ambaye ana maambukizi.
Watu wanaweza kuonyesha dalili ya ugonjwa kabla lakini wengine wasionyesha hata kabla hawajaumwa.
Barakoa hazitoi ulinzi kamili wa maambukizi kwa mujibu wa wataalamu wa afya , ingawa shirika la afya itaangalia mara nyingine kama watu wanapata kinga kupitia barakoa.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52294269' lang='swa' type='mono' source_url='https://www.bbc.co.uk/swahili/habari-52294269' term='COVID'>
Virusi vya corona: Hatari ya dawa ya hydroxychloroquine inayotumiwa na watu kutibu Covid -19

Mojawapo ya mijadala inayotokana na janga la covid-19 ni dawa za kutibu ugonjwa huo.
Miongoni mwa dawa zinazofanyiwa utafiti ikiwa inaweza kutibu vrusi vya corona ni ile ya hydroxychloroquine.
Ni dawa ambayo imetumika kwa miongo kadhaa kutibu ugonjwa wa malaria.
Pia inatumiwa kutibu ugonjwa wa mapaku mekundu ngozini yaani lupus kwa Kiingereza na ule wa ugonjwa mbaya wa yabisi-kavu yaani severe arthritis.
Ingawa dawa hii imekuwa ikichunguzwa, bado hakuna ushahidi unaothibitisha kwamba ni imara katika kutibu
Covid-19, hayo ni kulingana na ripoti ya shirika la the Pan American Health Organization (PAHO) iliyotolewa Aprili 6.
Shirika hilo limeonya kwamba utumiaji wa dawa ya Chloroquine au hydroxychloroquine bila kufuata mwongozo wa daktari kunaweza kusababisha madhara makubwa ikiwemo kuumwa kupita kiasi au kifo.
Je madhara ya dawa hii ambayo rais wa Marekani, Donald Trump, amesema kwamba inaweza kuwa tiba ya virusi vya corona ni yapi?
Miongoni mwa madhara ya dawa hii ya hydroxychloroquine kwa baadhi ya wagonjwa ambao wanaitumia kutibu magonjwa mengine mbali na malaria ni kuumwa na kichwa, kukosa hamu ya kula, tumbo lako kuwa na matatizo kama kuvimbiwa, kuharisha ama kupata maumivu ya tumbo, kutapika na matatizo ya ngozi, kwa mujibu wa Maktaba ya Taifa ya Utabibu Marekani
Hydroxychloroquine ni dawa ambayo madhara yake yanaweza kudhibitiwa na wagonjwa wa malaria kwa  kuimeza wakati ama baada ya kula.
Hatahivyo, wataalamu wanaonya kwamba athari mbaya zaidi ya utumiaji wa dawa hii inaweza kuwa kifo.
Kliniki ya Mayo, Marekani, kupitia taarifa yake iliyotoa Machi 25, ilionya kwamba dawa za kutibu malaria kama hydroxychloroquine na chloroquine pamoja na zile za kupunguza makali ya virusi vya ukimwi za lopinavir na ritonavir zinajulikana kuwa na madhara ya uwezekano wa kupunguza presha ya kusukuma damu kubadilisha mapigo ya moyo na mtu kupatwa na mshtuko wa moyo na kufa."
Kiwango cha chembe ndani ya mwili: Baadhi ya matibabu yake yanazuia moja ya njia inayopitisha madini muhimu ya   potasiamu yanayodhibiti mfumo wa moyo.
" Inapendekezwa kwamba wagonjwa wanaopokea matibabu ya dawa hiyo wafuatilie wanavyoendelea kwa karibu.
Ripoti iliyotolewa Aprili 6 na shirika la PAHO pia inaangazia wagonjwa waliopata matatizo ya moyo wakati wanatumia dawa ya hydroxychloroquine kwa minajili ya kutibu magonjwa mengine.
Hospitali ya Center Hospitalier Universitaire (CHU) huko Nice, France, ililazimika kuahirisha utumiaji wa tiba ya hydroxychloroquine na azithromycin kwa mgonjwa wa corona aliyepata matatizo ya moyo baada ya kutumia mchanganyiko wa dawa hizo.
Kulingana na daktari wa moyo, Ãmile Ferrari, CHU aliyezungumza na gazeti la Nice-Matin Aprili 7,
"Hydroxychloroquine ikitumiwa peke yake, uwezekano wa mgonjwa kupata maradhi ya moyo uko chini. Lakini dawa ya azithromycin ambayo inasemekana kwamba ichanganywe na hydroxychloroquine kukabiliana na covid-19 pia nayo inasababisha hali ambazo si za kawaida," amesema daktari.
"Ikiwa dawa hizi zinatumika kwa mgonjwa zinastahili kufuatiliwa kwa machine maalum ya kupima mapigo ya (electrocardiogram)
Shirika la Afya Dunia (WHO ) bado halijathibitisha matumizi ya dawa ya hydroxychloroquine au chloroquine kutibu virusi vipya vya corona.
Lakini ilitangaza Aprili 8 kwamba imezindua majaribio ya kimataifa kwa jina la "Solidarity," kujaribu ufanisi wa dawa ya hydroxychloroquine, chloroquine, na nyenginezi dhidi ya  covid-19.
Machi 28, "Shirika la Usimamizi wa Chakula na Dawa la Marekani FDA lilitoa amri ya kutumia dawa ya hydroxychloroquine na chloroquine kwa watu wazima na vijana watakaolazwa hospitali kwasababu ya ugonjwa wa covid-19 na hawawezi kushiriki kwenye majaribio ya dawa hiyo.
Aprili 7, Kituo cha Marekani cha Kudhibiti na Kuzuia Kuenea kwa Magonjwa (CDC) kilisema kwamba dawa ya hydroxychloroquine na chloroquine zinafanyiwa majaribio  kwa ajili ya kuzuia na kutibu kwa wenye dalili za wastani za ugonjwa wa Corona.
Kliniki ya Mayo ilithibitisha kwamba majaribio ya maabara ya hydroxychloroquine yameonesha kuwa yanawema kuzuia virusi vya SARS-CoV na SARS-CoV-2 ambavyo vinasababisha ugonjwa wa covid-19."
"Ikiwa dawa hizi za kukinga maambukizi zinaweza kufanyakazi kama ilivyo kwa wanyama na binadamu, dawa hii inaweza kutumika kutibu wagonjwa na kupunguza idadi ya vifo vitokanavyo na covid-19," daktari amesema.
"Mwisho wa siku, ulinganisho wa hatari zilizopo na faida kunategemea na ikiwa dawa ya hydroxychloroquine, ana iwe au isiwe na azithromycin, inafanyakazi kwa uhakika dhidi ya ugonjwa wa covid-19," imesema Kliniki.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52120006' lang='swa' type='mono' source_url='https://www.bbc.co.uk/swahili/habari-52120006' term='COVID'>
Coronavirus: Je ukipoteza uwezo wa kunusa harufu na ladha ya chakula utakuwa umepata virusi vya corona?
Kupoteza hisia ya kunusa na kuonja ladha ya chakula kunaweza kuwa dalili ya coronavirus, kulingana na watafiti nchini Uingereza.
Kupoteza hisia ya kunusa na kuonja ladha ya chakula kunaweza kuwa dalili ya coronavirus, kulingana na watafiti nchini Uingereza.
Timu katika Chuo cha King's College London imeangazia matokeo ya watu zaidi ya 400,000 walioripoti kile walichoshuku ni virusi vya corona katika programu moja.
Lakini kupoteza hisia ya kunusa na hamu ya kula pia ni ishara ya kupata maradhi mengine ya kuambukiza kama vile homa.
Na wataalamu wanasema homa na kukohoa bado zinasalia kuwa dalili za msingi za kufuatiliwa kwa karibu na hatua kuchukuliwa.
Ikiwa wewe ama mtu mwengine unayeishi naye amepata kikohozi kinachoendelea, au kuwa na kiwango cha joto la juu, ushauri ni kusalia nyumbani ili kuepuka kusambaza virusi vya corona kwa wengine.
Watafiti kutoka King's College walitaka kukusanya taarifa kuhusu dalili ambazo huenda zinaashiria kupata virusi vya corona ili kusaidia wataalamu kupata uelewa mzuri zaidi na kukabiliana na virusi hivyo.
Kati ya watu 400,000, waliohojiwa, 1,702 walisema wamepimwa ikiwa wanavirusi vya Covid-19, huku watu 579 wakipatikana kuwa na virusi ilihali wengine 1,123 ikabainika kwamba wako sawa.
Miongoni mwa waliothibitishwa kuwa na maambukizi ya coronavirus asilimia 59 walipoteza uwezo wa kunusa na kuonja ladha ya chakula.
Wataalamu wanasema hadi kufikia sasa bado hakuna ushahidi wa kutosha kuthibitisha hilo.
Wizara ya afya Uingereza na Shirika la Afya duniani bado hawajaongeza hoja hizi miongoni mwa orodha ya dalili za corona.
Bodi inayosimamia wataalamu wa tiba ya masikio, pua na koo wanasema, sio jambo la kushangaza kuona baadhi ya wagonjwa wa Corona wakiripoti dalili hizi lakini haimaanishi kuwa zinaashiria Covid-19.
Watafiti wa King's College wanasema kupoteza hamu ya kuonja chakula na hisia ya kunusu zinaweza kuwa dalili za ziada za kufuatilia kwa karibu pengine siyo hizo tuu lakini kwa pamoja na dalili zingine kama vile kukohoa na homa.
Mkuu wa timu ya utafiti Profesa Tim Spector amesema: "Zikijumuishwa na dalili zingine, ukosefu wa hisia ya kunusa na kuonja chakula inaonekana kuwa mara tatu zaidi kwa wagonjwa waliopata Covid-19 kulingana na data yetu, na hivyo basi wanastahili kujitenga kwa siku saba kupunguza usambaaji wa virusi vya Corona."
</doc>
<doc docid='bbc_habari-52042654' lang='swa' type='mono' source_url='https://www.bbc.co.uk/swahili/habari-52042654' term='COVID'>
Coronavirus: Je joto kali linaweza kuuwa virusi vya corona
Baadhi ya watu wanatumai kwamba virusi vya corona vitakuwa hafifu viwango vya joto vitakapopanda, lakini ukweli ni kwamba majanga hayalingani na magonjwa mengine katika kipindi fulani cha mlipuko.
Baadhi ya watu wanatumai kwamba virusi vya corona vitakuwa hafifu viwango vya joto vitakapopanda, lakini ukweli ni kwamba majanga hayalingani na magonjwa mengine katika kipindi fulani cha mlipuko.
Magonjwa mengi ya maambukizi hutokea wakati tofauti katika mwaka.
Flu ama homa hujitokeza katika miezi ya baridi . Magonjwa mengine kama vile Typhus  pia hujitokeza  wakati wa msimu wa joto.
Kiwango cha ugonjwa wa surua pia hupungua wakati wa msimu wa joto  huku maeneo mengine yakiathirika wakati wa kiangazi.
Watu sasa wanakanganyika iwapo virusi vya ugonjwa wa corona Covid-19 ni hatari zaidi.
Tangu kisa cha kwanza kilipotangazwa nchini China  katikati ya mwezi Disemba , ugonjwa huo umesambaa kwa kasi huku visa vingi vikiripotiwa katika bara Ulaya na Marekani.
Baadhi ya mataifa ambayo yameathirika zaidi  ni yale yaliopo katika miezi ya baridi, hatua inayozua uvumi kwamba ugonjwa huo utadhoofika na kuwa hafifu  kadri mataifa hayo yanapokaribia miezi ya joto.
Lakini wana ukweli kuhusu hilo kwani virusi vinavyosababisha Covid 19 ni vipya  na havina ushahidi kwamba vinaweza kubadilika katika mwaka mmoja.
Covid-19 virus, kwa jina  Sars, vilisambaa duniani 2003 na vikazuiliwa , ikimaanisha kwamba hakuna data inayojulikana inayoweza kuhusishwa na msimu tofauti kwa mwaka.
Utafiti uliofanywa miaka 10 iliopita  na Kate Templeton wa kituo cha magonjwa ya kuambukiza  katika chuo kikuu cha Edinburgh , UK  ulibaini kwamba aina nyengine tatu  ya virusi vya corona vilijitokeza wakati wa baridi na kuendelea kusambaa hadi wakati wa joto.
Virusi hivyo vilionekana kuwa na nguvu kwani vilisambaa kutoka mwezi Disemba hadi mwezi Aprili.
Pia kuna virusi kwa jina Influenza  ambavyo pia navyo husababisha virusi vya corona  lakini huwaathiri sana wanadamu ambao kinga zao zimedhoofika..
Kuna data chache zinazosema kwamba virusi vya covid 19 vinaweza pia kutofautiana katika mwaka mmoja.
Ukubwa wa mlipuko huu mpya ulimwenguni unaonekana kuwa sawa katika msimu wa baridi na majira ya joto.
Utafiti ambao haujachapishwa kulinganisha hali ya hewa na maeneo kadhaa ulimwenguni, yaliyofikiwa na Covid-19, unaonyesha uhusiano kati ya kuenea kwa virusi na joto, kasi ya hewa na unyevu.
Utafiti mwingine ambao haujachapishwa pia umeonyesha kuwa joto la juu lilihusishwa na kupungua kwa Covid-19, lakini iligunduliwa katika utafiti huo kwamba hali ya joto pekee haikuweza kuzingatiwa kuwa tofauti ya tukio la ugonjwa huu ulimwenguni.
Wakati huo huo, utafiti mwengine ambao haujachapishwa unatabiri kuwa nchi za wastani na zile zilizopo katika eneo  la baridi ziko kwenye hatari kubwa kwa athari za Covid-19.
Nchi ambazo ziko karibu na bahari zimetajwa kuwa ndio zilizoathiriwa kidogo, kulingana na watafiti.
Lakini ukweli, ni kwamba magonjwa ya milipuko hayachangiwi na aina tofauti za hali ya hewa.
</doc>
<doc docid='bbc_habari-52022995' lang='swa' type='mono' source_url='https://www.bbc.co.uk/swahili/habari-52022995' term='COVID'>
Virusi vya corona: Je ni tiba zipi nne ambazo WHO inazifanyia utafiti kutibu virusi vya corona?
''Mpango mahsusi wa kuokoa maisha,'' hivi ndivyo Shirika la Afya Duniani WHO linavyoelezea  juhudI zake mpya za kukabiliana na ugonjwa wa virusi vya corona (Covid-19).
''Mpango mahsusi wa kuokoa maisha,'' hivi ndivyo Shirika la Afya Duniani WHO linavyoelezea  juhudI zake mpya za kukabiliana na ugonjwa wa virusi vya corona (Covid-19).
Kufikia tarehe 23 mwezi Machi, zaidi ya watu 350,000 walikuwa wameambukizwa virusi vya corona katika mataifa 170 duniani huku watu 16,000 wakiripotiwa kufariki.
Na idadi hiyo inaendelea kuongezeka kila uchao.
Bila tiba ama chanjo ambayo imeonekana kukabili virusi vya corona madaktari kwa sasa wanaweza kufanya kazi kupunguza makali ya dalili za ugonjwa huo.
Kwasababu hiyo , WHO imeanzisha mpango wa mshikamano 'solidarity' ambapo mataifa kumi yatafanyia uchunguzi jinsi dawa nne zinavyoweza kutibu Covid-19.
Lengo ni kukusanya data zaidi  kwa wakati mfupi ili badala ya kuanza kutengeneza dawa mpya, mchakato unaoweza kuchukua miaka kadhaa, washiriki wa utafiti huo wataona iwapo dawa hizo zinazotumika  kukabiliana na magonjwa mengine zitaweza kuzuia makali ya virusi vya corona.
Na ijapokuwa baadhi ya dawa hizi zinapatikana sokoni, madaktari wanasisitiza kwamba hazifai kutumiwa bila ya ushauri wa mtaalamu.
Nchi za Argentina, Bahrain, Canada, Ufaransa, Iran, Norway, Afrika Kusini, Uhispania, Uswizi na Thailand zimejiunga kufanya utafiti huo ambapo wanatarajia kwamba wagonjwa wengi watashiriki.
"Umuhimu wa utafiti kama huu ni kwamba unaweza kusajili wagonjwa kwa haraka," anaeleza Daktari George Rutherford ambaye ni Profesa  wa takwimu za kibaiolojia  katika Chuo Kikuu cha Carlifonia nchini Marekani.
"Iwapo kwa mfano nilikuwa nikifanyia majaribio haya katika maabara yangu, ningekuwa na wagonjwa wawili au watatu kwa siku, lakini kutokana na ushirikiano wa vituo kadhaa unaweza kuwa na wagonjwa 100 kwa siku,'' ameongezea.
Hiyo ni njia bora ya kuweza kufanya kazi kwa haraka.
Bi Ana Maria Henao Restrepo, mtafiti  idara ya chanjo na kinga ya kibaiolojia kutoka WHO  anasema kwamba mradi huo unafanywa kwa haraka zaidi.
Kulingana naye WHO inatarajia kuwa na nakala na data ya utafiti huo kuanzia wiki ya mwisho ya mwezi Machi.
Profesa Rutherford anasema kwamba iwapo hakuna matatizo ya kimpango, utafiti kama huo unaweza kutoa  matokeo katika kipindi cha mwezi mmoja.
Sambamba na utafiti huo wa kimataifa , WHO imesema kwamba wanasayansi kutoka maeneo mbalimbali ya dunia wanafanyakazi  ya kutengeneza takriban chanjo 20  za virusi vya corona.
Ili kuanzisha utafiti huo, jopo la watalaam wa WHO lilichagua tiba nne ambazo wanazithamini kuweza kukabiliana na virusi vya corona.
Waliangazia mbinu iliotumika kama vile habari kuzihusu na upatikanaji wake.
Tiba hizo zina dawa mchanganyiko ambazo zimetumika kutibu Ebola, Malaria au HIV.
Tiba hizo zitatumika bila mpangilio, ikitegemea upatikanaji wake katika kila hospitali kwa wagonjwa wa virusi vya corona.
Baada ya tiba kuanza, madatari watachunguza jinsi wagonjwa wanavyoendelea, ikiwemo siku watakazoondoka hospitalini ama iwapo atashindwa kupona.
Rutherford anasema kwamba katika tafiti kama hizi, lengo ni kuanzisha tiba katika awamu za kwanza  za ugonjwa kabla ya mgonjwa kuingia katika chumba cha wagonjwa mahututi.
Daktari huyo anaunga mkono mradi huo wa solidarity, lakini anaonya kwamba kufanya kazi na vituo tofauti katika mataifa kadhaa wakati mmoja inaweza kusababisha ugumu fulani.
Tiba nne
Licha ya kutengenezwa ili kutibu Ebola dawa ya remdesivir haikuonekana kuwa nzuri. Hata hivyo, inaonekana kuwa na uwezo dhidi ya virusi vya corona kulingana na vipimo vya seli zilizopandwa katika maabara.
Pia kuna ripoti zinazoonesha kwamba imekuwa na faida kubwa  kwa wagonjwa wa Covid-19, lakini hiyo haitoshi kuthibitisha  kuwa dawa hiyo ni nzuri.
''Kati ya dawa zilizojumuishwa katika mradi wa Solidarity, remdesivir inaonekana kuwa na uwezo mkubwa wa kukabiliana na virusi vya corona katika vipimo vya maabara," Stephen Morse, mkurugenzi wa mpango wa magonjwa ya kuambukiza katika Chuo Kikuu cha Columbia (EE) aliambia BBC.
Chloroquine ilitumika kwa miaka mingi kutibu ugonjwa wa malaria hadi pale vimelea ambavyo husababisha ugonjwa huo vilipotengeneza usugu  dhidi ya dawa hiyo.
"Iwapo inaweza kutibu, haimaanishi kuwa itafanya kazi dhidi ya Covid-19," anasema Rutherford.
Dawa hii inaweza kutumika kupitia kinywa lakini  pia hutoa athari za maumivu kama yale ya kuumwa na kichwa, kuhisi kizunguzungu, kupoteza hamu ya kula, kuumwa na tumbo, kuhara, kutapika na kutokwa na upele katika ngozi, kulingana na Maktaba ya Kitaifa ya Tiba nchini Marekani.
Hatari yake ni kwamba ni rahisi kuipata na muonekano wake katika habari kuhusiana na virusi vya corona  umesababisha kesi za sumu kuripotiwa.
Mchanganyiko wa dawa hizi mbili umetumika kwa matibabu ya Virusi Vya Ukimwi (VVU).
Wataalam waliozungumza na BBC wanakubali kwamba mchanganyiko huu haujaonyesha matokeo ya kutia moyo dhidi ya coronavirus.
"Lakini ni busara kujaribu tena," anasema Rutherford.
Tiba ya nne kupimwa na Solidarity ni mchanganyiko wa ritonavir na lopinavir pamoja na interferon-beta, molekyuli ambayo husaidia kudhibiti uchochezi na imeonekana kuwa bora kwa wanyama walioambukizwa na ugonjwa wa kupumua wa Mashariki ya Kati (MERS).
Wataalamu wanaonya kuwa ni muhimu kuwa waangalifu wakati zinapotumika kwani; ikiwa zinatumika katika hatua za mwisho mwisho zinaweza kukosa ufanisi au hata kusababisha madhara zaidi kuliko faida kwa mgonjwa.
Sasa ni suala la wakati gani matokeo hayo yatapatikana kwa mradi huo wa mshikamano, lakini kulingana na Morse ni "hatua moja kubwa iliyopigwa" .
</doc>
<doc docid='bbc_habari-51818066' lang='swa' type='mono' source_url='https://www.bbc.co.uk/swahili/habari-51818066' term='COVID'>
Contagion: Je filamu iliyotolewa takriban miaka 10 iliyopita ilibashiri mlipuko wa virusi vya corona?
Filamu ya Contagion ilitolewa mwaka 2011 na haikutambulika kuwa mojawapo ya filamu maarufu wakati huo
Filamu ya Contagion ilitolewa mwaka 2011 na haikutambulika kuwa mojawapo ya filamu maarufu wakati huo
Licha ya kuwahusisha wachezaji maarufu mkiwemo Matt Damon, Jude Law, Gwyneth Paltrow, Kate Winslet  na Michael Douglas, filamu hiyo ilikuwa ya 61 miongoni mwa filamu zuilizoingiza zaidi  mapato ya mwaka huo.
Lakini Contagion imerejea ghafla kwenye orodha ya  filamu zilizopakuliwa zaidi katika  Apple's iTunes Store  nchini Marekani, huku jina lake likisakwa zaidi  Google.
Warner Bros. - studio ambayo ilitengeneza filamu ya Contagion - imesema kuwa ilikuwa ni ya  270 katika ya filamu maarufu mwezi Disemba, wakati taarifa ya kwanza  ya mlipuko wa virusi vya corona au  Covid-19 ilipotangazwa nchini Uchina .
Miezi mitatu baadae , Contagion iko nyuma tu ya filamu nane za Harry Potter franchise.
Yote hayo yamesababishwa na virusi vya corona , na kufananishwa kwa mlipuko wa hivi karibuni wa virusi vya corona na kilichoongelewa katika filamu  muongo mmoja uliopoita
Sanaa ya maigizo ya maisha
Katika  filamu hiyo , nafasi ya mfanyabiashara mwanamke (ilichezwa na  Paltrow) ambaye anaonekana akiuliwa na ugonjwa wa ajabu  wa virusi alivyovipata alipokua katika safari yake ya Uchina, lakini baada ya kusababisha dharura ya afya kote duniani.
Uhusiano na Uchina ni mojawapo ya mambo mengi ya maisha halisia   ambayo yameongeza umaarufu wa filamu hii katika wiki za hivi karibuni, huku watazamaji wakiitazama sana filamu ya Contagion.
Nia ya kutaka kuitazama filamu hii ilichochewa na  ujumbe uliotumwa na Gwyneth Paltrow: mchezajifilamu mwanamke wa Kimarekani aliyetuma picha yake akiwa amevalia barakoa katika ndege iliyokua ikisafiri tarehe  26 Februari ikivuka maeneo ya pacifiki .
"Njia kuelekea Paris. mfadhaiko? Mkanganyiko ? mtulivu ? mlipuko ? Propaganda? Paltrow anaendelea na yote haya tu na  kusinzia ndani ya ndege ,"zilisomwa ujumbe zake za Instagram
"Tayari nimeishawahi kuwa ndani ya filamu hii . Muwe salama . Msishikane mikono. Mnawe mikono mara kwa mara." mchezaji filamu huyo mwenye  ufuasi wa watu milioni 6 kwenye mtandao wa kijamii , aliandika.
En route to Paris. Paranoid? Prudent? Panicked? Placid? Pandemic? Propaganda? Paltrowâs just going to go ahead and sleep with this thing on the plane. Iâve already been in this movie. Stay safe. Donât shake hands. Wash hands frequently. ð·
A post shared by  Gwyneth Paltrow (@gwynethpaltrow) on Feb 26, 2020 at 2:59am PST
Mwisho wa ujumbe  wa Instagram wa gwynethpaltrow
Kuna mambo ya kushangaza yanayofanana ya hali halisi na yaliyomo katika filamu ya Contagion.
Mchezaji filamu  Paltrow anapata virusi , vinavyoitwa MEV-1, kutoka kwa mpishi wa Hong Kong ambaye alimchinja nguruwe ambaye alipata maambukizi  kupitia popo - kwa kusalimiana kwa mikono.
Halafu anasafiri kwa ndege kurudi nyumbani na kuugua sana, na kufa muda mfupi baadae. Baadae mwanae wa kiume anakufa pia,  nafasi iliyochezwa na mume wake Matt Damon anabainika kuwa na kinga.
Katika maisha halisi, wataalamu wa afya wanaamini kuwa maambukizi ya  binadamu kwa binadamu katika mji wa Uchina wa Wuhan ndiko ulikoanzia mlipuko wa Covid-19 mwezi Disemba.
Hata haikufikiriwa kwamba hii  coronavirus pia ilianzia kwa ndege, kama tu ilivyokua katika mlipuko wa Sars wa mwaka 2002-03. Halafu uliambukizwa kwa binadamu kupitia viumbe wangine.
Jambo la kushangaza
Yaliyochezwa kwenye filamu na ugonjwa halisi husabishamatatizo ya kupumua, lakini  MEV-1 ni jina lililotokana na virusi halisi vinavyoitwa  Nipah,  ambavyo haviko katika familia moja na virusi vya Covid-19.
Wakati mlipuko unaposhukiwa katika filamu, wahudumu kutoka huduma za uchunguzi wa mlipuko - Epidemic Intelligence Service - ambalo ni shirika halisi -wanasambazwa kujaribu kutambua na kuwatenga watu walioambukizwa.
Katika filamu, mji wa Marekani wa Chicago ni sehemu ya maeneo yenye taswira ya umati wa watu waliotengwa, jambo ambalo lilifabyika Uchina.
Italia pia sasa imeyatenga majimbo kadhaa ya kaskazini mwa nchi kwa lengo la kukabiliana na kusambaa kwa Covid-19.
Kurejea tena kwaumaarufu wa filamu ya Contagion kumemshangaza  Scott Z Burns, ambaye aliyeandika maneno ya filamu.
Lakini katika mahojiano na jarida la Fortune alisema kuwa wazo la awali la Contagion lilikua ni kuionyesha jamii ya sasa kuwa inakabiliwa na tisho la kupata milipuko ya aina hiyo.
"Kile kilicho muhimu zaidi na cha uhakika ni jinsi jamii inavyokabiliana na kuenea kwa hofu na athari za mlipuko wenyewe ."
Huenda alikua akizungumzia mchezaji mmoja  katika filamu ya Contagion : nadharia ya mpango wa siri ya mwanablogi aliyeitwa  Alan Krumwiede.
Nafasi iliyochezwa na Jude Law, Krumwiede alisambaza taarifa za uvumi zisizo na msingi wowote juu ya virusi na kutoa taarifa gushi juu ya toba ya virusi.
.
Umaarufu wa filamu ya Contagion unaweza pia kuelezewa kwa jinsi Burns alivyotaka kujitolea kuhakikisha kwamba inaaminiwa kisayansi.
Aliomba ushauri kwa jopo la wanasayansi wataalamu wa virusi na  wataalamu wa milipuko, mkiwemo  WHO, alipokua akiandika mistari ya maneno ya filamu
Walimpa baadhi ya ushauri wa kuaminika
" Nilipozungumza na wataalamu katika sekta hii, wote waliniambia  kwamba mlipuko sio suala la kama, bali ni suala la lini " Burns alimwambia mwandishi wa habari wa Hollywood.
</doc>
<doc docid='bbc_habari-52424493' lang='swa' type='mono' source_url='https://www.bbc.co.uk/swahili/habari-52424493' term='COVID'>
Virusi vya Corona: Taarifa ambazo si sahihi kuhusu corona zimetapakaa Afrika?
Mataifa mengi barani Afrika yanakabiliwa na ongezeko la idadi kubwa ya kesi mpya za coronavirus, na serikali nyingi zimekuwa zikisisitiza hatua kali za kuchukua tahadhari katika jamii.
Mataifa mengi barani Afrika yanakabiliwa na ongezeko la idadi kubwa ya kesi mpya za coronavirus, na serikali nyingi zimekuwa zikisisitiza hatua kali za kuchukua tahadhari katika jamii.
Wakati huu wa mapambano dhidi ya homa kali ya mapafu, habari zakupotosha zimekuwa zikisambaa barani Afrika.
Madai ya kuwa kuvuta  pumzi kwa mvuke ni matibabu madhubuti dhidi ya homa kali ya mapafu umeenea tena, wakati huu nchini Tanzania na imeidhinishwa na ya rais wake.
Kama sehemu ya kuweka mkazo zaidi juu ya tiba za asili, Rais John Magufuli amesema kuwa kuvuta pumzi ya mvuke kunaua virusi kwenye pua na mdomo.
Bwana Magufuli alipendekeza kuwa joto la juu litafanya kazi dhidi ya virusi hivyo kama sehemu ya mkakati bora wa kukabiliana na janga hili la dunia.
Ingawa matibabu ya mvuke wa joto la juu hutumiwa kwa kusafishia viwandani katika maeneo kama vile hospitali, kuvuta pumzi kwenye joto hili kunaweza kuwa hatari sana kwa mwili wa binadamu, kulingana na Keith Neal, mtaalam katika kuenea kwa magonjwa ya kuambukiza katika Chuo Kikuu cha Nottingham huko Uingereza.
Maambukizi ya homa kali ya mapafu Afrika.
Anasema kwamba ikiwa mvuke wa moto unaingia ndani ya mwili wako kujaribu kuua virusi, mapafu yako yanaweza kuharibika kwa njia isiyoweza kutibika.
Pia, mvuke wa maji  kutoka kwenye sufuria ya kuchemsha hupoa haraka pale unapoingia mwilini na sio moto kuwa na athari dhidi ya virusi.
Shirika la Afya Ulimwenguni (WHO) limeonya dhidi ya kutumia maji ya moto kwaajili ya kuoga kama sehemu ya kumaliza virusi, hii ni hatari sana unaweza kuungua.
2.Raia kutoka  China wanaomiliki biashara nchini Nigeria hawajavamiwa
Kama ripoti zinavyo sema Waafrika wanao ishi nchini China wanaokabiliwa na ubaguzi, watu wengine wameanza kueneza video ambazo sio za kweli, wakidai kuwa wanaonyesha watu kulipiza kisasi dhidi ya jamii ya Wachina barani Afrika.
Kesi inayoonekana ni video iliyosambaa kuonyesha biashara zinazo milikiwa na China zikiwaka moto nchini Nigeria.
Picha hizo zinaonyesha maduka yakiwaka moto katika eneo maarufu la soko huko Ibadan kusini magharibi mwa Nigeria mwezi huu.
Gazeti la Punch huko Nigeria liliripoti juu ya moto huo na likiwahusisha wafanyabiashara wa Nigeria bila kutaja biashara za Wachina.
Video hiyo ambayo imetazamwa  zaidi ya mara  milioni baadaye ilitolewa na Twitter kwa sababu walisema "ilikiuka sheria za Twitter".
Gavana wa mji mkuu wa Kenya, Nairobi, amekosolewa kwa maneno ya kupotosha kuhusu vileo na corona.
Gavana Mike Sonko alikuwa akielezea ni kwanini anajumuisha chupa za Hennessy cognac katika vifaa vya chakula kwa watu wanaoishi katika mazingira magumu katika jiji hilo, akisema kuwa ni "sanitiser ya koo".
"Kutokana na utafiti ambao umefanywa na Shirika la Afya Duniani (WHO) na mashirika anuwai ya afya imeonekana kuwa pombe inachukua jukumu kubwa sana katika kuua ugonjwa huo, au aina yoyote ya virusi," alisema.
Inaonekana amepotosha ushauri wa shirika la afya WHO.Inasema kunywa pombe haikulindi dhidi ya ugonjwa wa corona, lakini inazungumzia ufanisi wa gel inayotokana na pombe kusafisha mikono yako.
Ushauri wa WHO unaongeza kuwa unywaji pombe "kuna uwezekano wa kuongeza hatari za kiafya ikiwa mtu ameambukizwa na virusi".
Machapisho mawili kwenye mtandao wa Facebook, ambayo yamekuwa yakiwasihi Waafrika kutovaa vifuniko vya uso wa samawati huku madai kwamba zimepuliziwa sumu zimesambaa sana.T
kuna madai ya kunukuu kutoka kwa  mwanzilishi wa Amazon Jeff  Bezos na mpango unaodhaniwa wa kusambaza barakoa ambazi si salama kwa matumizi ya binadamu.
"Wapendwa Waafrika, epukeni kuvaa barakoa za bluu ambazo zimetengenezwa Amerika na Ulaya kwa sababu barakoa zina sumu hatarishi[sic]" chapisho hilo linasema hivyo. lakini halijafafanua ni sumu gani wanayopaswa kuwa nayo.
chapisho kwenye ukurasa mwingine - wakati huu ikinukuu kwa uwongo, mkuu wa Shirika la Afya Ulimwenguni - pia inawahimiza watu kutovaa barakoa za bluu.
Mary Stephen, kutoka ofisi ya WHO bara la Afrika, aliiambia BBC shirika hilo halijapata ripoti yoyote kuhusu barakoa zina maambukizi.
"Nchi zinapata barakoa kutoka katika vyanzo tofauti, na hatuna taarifa za maambukizi," anasema.
</doc>
<doc docid='bbc_52557042' lang='swa' type='mono' source_url='https://www.bbc.co.uk/swahili/52557042' term='COVID'>
Virusi vya corona: Jinsi unyanyapaa unavyoathiri makabiliano dhidi ya corona Afrika
Unyanyapaa unaweza kufanya ikawa vigumu kupata takwimu kamili ya wanaokufa kwa virusi vya corona.
Unyanyapaa unaweza kufanya ikawa vigumu kupata takwimu kamili ya wanaokufa kwa virusi vya corona.
Jinsi alivyozikwa mwanaume aliyekua kwa virusi vipya ya corona magharibi mwa kenya kumedhirihisha kiwango kikubwa cha unyanyapaa kwa wanopatikana na ugonjwa Covid-19 barani Afrika.
Na pia kumezua wasiwasi kwamba watu huenda wakawa na hofu na uwongo wa kujitokeza kwa hiari kupimwa na kupata matibabu. Hilo linatokana na ukosefu wa kuchukua hatua za busara na serikali katika kukabiliana na wagonjwa wa Covid-19 na familia zao.
Unyanyapaa huo pia unajumuisha kuvamiwa kwa wahudumu wa afya na wtu wanaoshukiwa kuambukizwa virusi vya corona, na kurejesha kumbukumbu za yaliyoshhudiwa wakati wa janga la ugonjwa wa ukimwi lilipokuwa limefia kilele chake miaka ya 1990.
Unyanyapaa unaweza kuwa moja ya changamoto kubwa ya kijamii katika serikali barani Afrika wakati zinakabiliana na covid-19. Pia inaweza kuwa vigumu kujua takwimu sahihi za maambukizi mapya, kufuatilia walioambukizwa na hatua zilizochukuliwa kama njia ya kukabiliana na maambukizi hayo
Wakati kisa cha kwanza cha Covid-19 kilipothibitishwa katika baadhi ya sehemu Afrika, kulishuhudiwa uvamizi au na matendo ya chuki dhidi ya raia wa China na wenye asili ya Asia.
Kenya na Ethiopia zilikosolewa kwa kuendelea kutoa huduma za ndege hadi nchini China.
Raia a Nigeria waliandamana dhidi ya uamuzi wa serikali wa kupeleka madaktari kutoka China nchini
Radio Biafra, kituo cha redio cha siri kinachopigania kujitenga kwa eneo la kusini mashariki mwa Nigeria, kilisema China imedhamiria kusambaza ugonjwa huo kote ulimwenguni. Baadhi ya wasikilizaji w akituo hicho walidai kuwa vifaa vya matibabu vilivyotolea kama msaada na China kwa nchi hiyo vilikuwa na sumu.
"Inaoneka China imejipanga kuchukua uongozi Duniani. Hiyo ndio sababu imetengeza vifaa vingi vya matibabu ambavyo  ni ghushi ili kulemaza uchumi wa nmataifa mengine na kupunguza idadi ya watu hususan Afrika," amsikilizjai mmoja alisema.
Afrika Kusini ilikosolewa kwa kurejesha zaidi ya raia wake 100 kutoka mji wa Wuhan kitovu cha ugonjwa wa Covid-19.
Watu wamegawanyika kuhusu ikiwa majina ya walioambukizwa virusi vya corona wanastahili kutajwa na kuwekwa wazi kwa umma ili iwe rahisi kufuatilia.
Chama cha wanahabari nchini Ghana kimeonya kwamba kuweka wazi taarifa za walioathirika kutafanya wawe katika hatari ya kuchukiwa na kunyanyapaliwa.
Nchini Liberia, hoja hiyo ilisababisha mtafaruku kati ya maafisa waandamizi baada ya mwanamke aliyepatikana na virusi vya corona kujificha kw ahofu ya kunyanyapaliwa.
Mmoja kati ya wagonjwa wa awali kupona kutokana na ugonjwa wa Covid-19 nchini kenya alianza kudhalilishwa mitandani licha ya vyombo vya habari kumuangazia kama shujaa.
Wonjwa na wahudumu wa afya Afrika Kusini amezema kwamba unyanyapaa umewaathiri pakubwa katika afya ya akili.
"Hata wakati huu kama mtu aliyepona ugonjwa wa Covid-19, bado napata mfadhaiko, tunahitaji kuwa na washauri ili kupona.  Licha ya kwamba tumenusurika na ugonjwa wenyewe bado tunatatiziko kiakili, hujapona kutokana na unyanyasaji," mgonjwa alizungumza na tovuti ya ENCA Afrika Kusini.
Wahudumu wa afya wamehtumiwa kwa kupuuza wagonjwa wa Covid-19, kwa mujibu wa BBC Monitoring
Hali ya vituo vya afya na utayarishaji wa wafanyakazi wa afya kuhusu namna ya kushughulikia wagonjwa wa Covid-19 pia kumechangia watu kutokuwa tayari kutafuta matibabu.
machi, mwanamke wa Afrika Kusini alijiua akiwa katika karantini kwenye kituo kimoja cha matibabu magharibi mwa Kenya. Kituo cha habari cha Citizen nchini kenya, kilisema kwamba mwanamke huyo alikuwa akilalamikia hali mbaya katika kituo cha karantini.
Mwanamuziki mmoja nchini Gabon alisemekana kutoroka kutoka kituo cha afya katika mji huo kwasababu ya kukosa matibabu bora.
"Nimekuwa hopitali kwa karibia siku 10 na nisema hivyo kwasabau sikuwahi kupata matibabu yoyote, sikuona haja ya kuendelea kukaa kwenye hospitali hiyo. Hakuna aliyenipa hata nusu kipande cha paracetamol. Kwahiyo hakukuwa na haja ya kuendelea kuwepohospitalini. ikiwa unasema nimepata ugonjwa wa Covid-19 basi aanza kunitibu," mwanahabari huyo alisema kwenye vide iliyosambaa mtandaoni.
Familia moja nchini Kenya ilidai kwamba kijana wao ambaye alipimwa akapatikana hana virusi vya corona, alikufa baada ya hospitali moja mjini Mombasa kukosa kumpatia huduma bora.
"Hata wakati wa kifo, unyanyapaa bado unaendelea kujitokeza(Clinton) Shilisia. baba yake anasema alitaka mtoto wake afanyiwe upasuaji lakini  mwanapatholojia katika hospitali kuu ya Mombasa, aliogopa kwamba 'huenda angepata virusi vya corona'," Gazeti la People daily newspaper limesema.
Hatua za kutokaribiana zimesababisha jamii nyingi kutojua la kufanya kuhusu namna ya kuaga wapendwa wao pale wanapoaga dunia.
Waislamu nchini Nigeria wamepokea miongozo kutoka kwa Baraza la eneo la Waislamu kuhusu namna ya kuzika wapendwa wao  bila ya kudhuru wale wanaoendelea kuishi.
Lakini nchini Ghana, hifadhi za maiti zimejaa huku familia zikisubiri ushauri wa serikali kama inawezekana kuruhusiwa kuzika wapendwa wao.
"Kawaida mazishi huwa ni jambo kubwa na mara nyingi hufanyika wikendi. Mazishi mengi hujumuisha kuimba na kucheza na inaweza na pia inaweza kuwa ghali sawa a harusi... huku familia zikiwa haziko tayari kuchukua miili yao hadi kanuni ya kutokaribiana itakapolegezwa, hifadhi za maiti zinajaa haraka sana hata kuliko ilivyokawaida huku nyengine zikiwa tayari zimesha jaa kabisa," Tovuti ya Joy amesema.
Nchini Gabon timu ya ugonjwa wa Covid-19, ililazimika kuomba msamaha kwa kumzika daktari mmoja aliyekufa na kumzikwa bila ya jeneza.
Haja ya kushirikiana
Maafisa katika mji wa Cape Verde wamesema kwamba unyanyapaa umefanya kazi ya wizara ya afya kuwa ngumu.
"Watu ni lazima washirikiane kwasababu bila hivyo kazi hiyo inaendelea kuwa changamoto na pia wanaweka watu wengine katika hatari," Mkurugenzi wa Kituo cha Kudhibiti na Kuzia maambukizi Cape amesema.
Mamlaka nchini kenya, Afrika Kusini na kwengineko barani humo pia wamekuwa wakitoa ombi kama hilo.
</doc>
<doc docid='bbc_habari-51903679' lang='swa' type='mono' source_url='https://www.bbc.co.uk/swahili/habari-51903679' term='COVID'>
Coronavirus: Jinsi ya kulinda afya ya akili kipindi hiki cha mlipuko wa virusi vya corona
Coronavirus imevamia dunia na taarifa za kila mara kuhusu janga hili ni jambo lisiloweza kuepukika. Haya yote yanaathiri afya ya akili hususan wale ambao tayari huwa na matatizo ya wasiwasi. Sasa je ni vipi unaweza kulinda afya ya akili?
Coronavirus imevamia dunia na taarifa za kila mara kuhusu janga hili ni jambo lisiloweza kuepukika. Haya yote yanaathiri afya ya akili hususan wale ambao tayari huwa na matatizo ya wasiwasi. Sasa je ni vipi unaweza kulinda afya ya akili?
Kuwa na wasiwasi kuhusu taarifa hizi ni jambo linaloeleweka lakini kwa wengi linaweza kusababisha tatizo la afya kuongezeka.
Wakati Shirika la Afya Duniani lilipotoa ushauri kuhusu kulinda afya ya akili wakati huu wa mlipuko wa virusi vya Corona wazo hilo lilipokelewa vizuri katika mitandao ya kijamii.
Kama mtaalamu wa afya ya akili anayehisika zaidi na tatizo la kuwa na wasiwasi nchini Uingereza, Nicky Lidbetter anavyoelezea, wasiwasi wa kushindwa kudhibiti jambo na kuwa na taharuki ni miongoni mwa dalili nyingi za matatizo ya kuwa na hofu kupita kiasi.
Kwahiyo ni jambo linaloeleweka kwamba wengi ambao tayari wana tatizo la kuwa na hofu kupita kiasi wanakumbana na changamoto si haba kwa wakati huu.
"Tatizo hili husababishwa na kuwa na wasiwasi kuhusu kutojua litakalotokea wakati unasubiri matokeo kama ilivyo wa coronavirus," Rosie Weatherley, msemaji wa afya ya akili wa shirika la charity Mind.
Kwahiyo, tunawezaje kulinda afya yetu ya akili?
Chuja taarifa na kuwa makini unaposoma
Kusoma mambo mengi kuhusu coronavirus kumesababisha watu kuingiwa na hofu na kwa Nick, baba wa watoto wawili  kutoka Kent, anayeishi na tatizo la wasiwasi anasema:
"Ninapokuwa na wasiwasi naweza kushindwa kudhibiti fikra zangu na kuanza kufikiria mambo mabaya," anasema. Nick ana wasiwasi kuhusu wazazi wake na watu wazee anaowafahamu.
"Kawaida tatizo linapoanza huwa siko tayari kukabiliana na hali yoyote ninayokumbana nayo,"anasema.
Kutoangalia sana tovuti za taarifa ya habari na mitandao ya kijamii kumemsaidia kukabiliana na tatizo la kuwa na wasiwasi. Pia amepata usaidizi kutoka kwa mashirika ya huduma ya afya ya akili.
Alison, 24, kutoka Manchester, ana tatizo la kuwa na wasiwasi na anahisi kwamba ni lazima kila wakati kujua kinachoendelea na kufanya utafiti kuhusu tatizo lake.  Lakini wakati huohuo,  anajua kwamba mitandao ya kijamii inaweza kufanya tatizo kuongezeka.
"Mwezi mmoja uliopita nilikuwa naangalia hashtagi na kile nilichokiona ni taarifa zisizokuwa na uhakika ambazo zilinifanya kujawa na hofu kweli na kukosa matumaini kiasi cha kuanza kulia," anasema.
Na kwa sasa yuko makini kuhusu akaunti anazofungua kutafuta taarifa ama kusikiliza na pia anakwepa kutafuta hashtagi za coronavirus. Aidha anajitahidi sana kutoingia kwenye mitandao ya kijamii, na badala yake ameamua kutazama televisheni au kusoma vitabu.
Shirika la kutoa usaidizi nchini Uingereza limeshuhudia ongezeko la watu wanatfuta usaidizi kwasababu  wana hofu kubwa ya janga la corona.
Kwa watu ambao tayari wana tatizo la wasiwasi kuwaambia kwamba wanastahili kuosha mikono kila mara hilo pia linaweza kuongeza wasiwasi hata zaidi.
For Lily Bailey, mwandishi wa kitabu cha 'Because We Are Bad', chenye kuzungumzia namna ya kuishi na wasiwasi ilikuwa ni moja ya aliyoangazia katika tatizo la kushindwa kudhibiti mawazo na misukumo. Anasema kwamba ushauri wake kuhusu kuosha mikonomara kwa mara inaweza kuwa kichocheo kikubwa cha kurejesha hali kwa wale ambao tayari wamepona.
"Ni jambo gumu kwasababu sasa ninalazimika kufanya mambo ambayo nimekuwa nikiyakwepa," anasema Bailey. "Ninajitahidi kufuata maagizo lakini ni jambo gumu hasa ukizingatia kwamba kwangu mimi, sabuni na kemikali ya kuondoa viini kwenye mikono ilikuwa ni sawa na jambo linaloweza kufananishwa na uraibu."
Shirika la kutoa msaada la Uingereza limesema cha kufuatiliwa ni vile uoshaji wa mikono unavyotekelezwa kwa vitendo, mfano je kunafanyika vile inaavyotakikana kupunguza hatari ya kusambaa kwa vurusi - ama kunafanyika tu kama kawaida ili mtu ahisi tu na yeye ameosha mikono"?
Bailey anasema kwamba kwa wengi wenye tatizo la wasiwasi, kupata nafuu kuna maanisha kuweza kutoka nje ya nyumba yako na hio ina maanisha kwamba kujitenga binafsi kunaweza kuwa changamoto kubwa.
"Iwapo tutalazimishwa kusalia majumbani,  tutakuwa na muda mwingi sana wa kuosha mikono na kukosa cha kufanya na kusababisha hali ya kuwa na wasiwasi kuwa mbaya zaidi," anasema.
Kujitenga binafsi kunaweza kuwa muda wa kuhitaji kuendelea kuwasiliana zaidi na wengine kwa hiyo hakikisha nambari za watu ziko sawa pamoja na anuwani zao za barua pepe za watu ambao unawajali.
"Wajulie hali wenzio kila wakati na kuhisi kuwa unawasiliana na wwtu wanaokuzunguka," anasema Weatherley.
Ikiwa umejitenga binafsi, hakikisha una uwiano mzuri wa mambo unayofanya katika ratiba yako na pia yawe ni yenye kutofautiana badala ya kurejelelea jukumu lile lile kila siku.
Hii inaweza kukufanya ukahisi wiki mbili za kijitenga ni zenye manufaa makubwa. Pia unaweza kupitia tena ratiba yako kila siku au kusoma vitabu ambavyo umekuwa ukipania kuvisoma pindi utakapopata muda.
Wiki na miezi hii ambapo dunia inakabialiana na janga la Covid-19, ni muhimu kuwa na wakati wa kupumzika. Inapendekezwa kwamba ujitahidi ili uendelee kuona mandhari ya asili  na jua kadiri. Fanya mazoezi, kula vizuri na hakikisha kuwa unakunywa maji ya kutosha.
mapendekezo ya cha kufanya kukabiliana na wasiwasi.
</doc>
<doc docid='bbc_habari-52400849' lang='swa' type='mono' source_url='https://www.bbc.co.uk/swahili/habari-52400849' term='COVID'>
Virusi vya corona: Walioambukizwa Kenya wafikia 320
Wagonjwa wengine 17 wamethibitishwa kuwa na virusi  vya corona Kenya na kuongeza idadi ya watu wanaougua ugonjwa huo kufikia 320.
Wagonjwa wengine 17 wamethibitishwa kuwa na virusi  vya corona Kenya na kuongeza idadi ya watu wanaougua ugonjwa huo kufikia 320.
Wizara ya Afya ilitangaza maambukizi hayo ikiongezea kwamba wagonjwa wote walikuwa raia wa Kenya.
Katibu wa kudumu katika wizara hiyo Dkt. Mercy Mwangangi, alisema kwamba kaunti ya Mombasa ina wagonjwa 12 wapya kati ya waliotangazwa  huku kaunti ya Nairobi ikifuatia kwa wagonjwa watano.
Dkt Mwangangi amesema kwambwa wagonjwa 15 kati yao walipatikana kupitia uchunguzi wa serikali  huku wawili wakiwa katika vituo vya karantini.
Amesema kwamba ni miongoni mwa wagonjwa 668 waliofanyiwa vipimo  katika saa 24 zilizopita  na kwamba kufikia sasa kaunti ya Nairobi inaogoza kwa waliopimwa ikiwa na takriban watu 478.
Wizara hiyo pia imeripoti idadi ya waliopona nchini Kenya kuwa watu 89 baada ya wagonjwa sita zaidi kuwachiliwa baada ya kuripotiwa kupona virusi hivyo.
''Tunashukuru kwamba Wakenya wanachukulia mwongozo wa kuosha mikono na umakini mkubwa'', alisema bi Mwangangi.
Aliwapongeza wavumbuzi wa nchini kwa kuvumbua vifaa vya kukabiliana na janga la corona.
Hatahivyo amesema kwamba kuna tatizo la Wakenya kutegemea sana vitakasa mikono badala ya kutumia maji na sabuni.
Alitoa wito kwa  wanaotoa huduma muhimu kwa Wakenya kufuata maagizo yaliowekwa na serikali kwasababu wako hatarini zaidi kuambukizwa ugonjwa huo.
Vilevile amewataka Wakenya kutochukulia vituo vya karantini kama jela.
Amesema washikadau tofauti wamekuwa wakijadiliana na serikali ili kutafuta njia ya kuwasaidia wale wasioweza kulipa gharama zinazohitajika ili kuwaruhusu kuondoka katika vituo hivyo.
Mkurugenzi wa Afya ya Umma Patrick Amoth, amesema kuwa wizara yake inajaribu kuharakisha mchakato wa kuwapima watu waliowasilishwa katika vituo vya karantini baada ya kukiuka amri ya kutotoka nje kuanzia saa moja usiku hadi saa kumi na moja alfajiri iliotolewa na serikali.
Amesema kwamba baada ya kupimwa wataruhusiwa kwenda nyumbani ili kujitenga.
Amoth pia amesema kwamba setrikali inajaribu kuimarisha mazingira ya vituo vya karantini.
Wakati huohuo kifaa cha kuosha mikono kilichotengennezwa humu nchini kilizinduliwa.
Kwa siku ya nne mfululizo Mombasa imeongoza kwa idadi ya wagonjwa wapya wa Covid 19 nchini Kenya.
Hatua hiyo inajiri baada ya kaunti hiyo kuripoti visa 7 vipya vya ugonjwa huo siku ya jumanne na Jumatano mtawalia.
Katibu wa Kudumu katika wizara ya Afya alisema kwamba wamegundua kwamba wakaazi wa eneo hilo wamekuwa wakiambukizana wenyewe kwa wenyewe.
Kati ya visa 15 vilivyotangazwa siku ya JUmatano, saba vilitoka Mombasa.
''Ni kweli kwamba tumeanza kuripoti visa vipya mjini Mombasa'', alisema.
Kaunti hiyo sasa ina visa 83 vya ugonjwa huo kufikia sasa.
Wagonjwa hao wapya wameripotiwa  katika eneo la Nyali, bamburi, Mvita, Miritini.
Hii inamaanisha kwamba wagonjwa wa virusi hivyo wametapakaa  katika sub kaunti zote za sita za  Mvita, Nyali, Kisauni, Likoni, Changamwe na Jomvu.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-51925090' lang='swa' type='mono' source_url='https://www.bbc.co.uk/swahili/habari-51925090' term='COVID'>
Coronavirus: Wanasayansi nchini Australia wanaonesha namna mfumo wa kinga unavyopambana na virusi
Wanasayansi nchini Australia wamesema kuwa wamegundua namna gani mfumo wa kinga mwilini unaweza kupambana na virusi vya Covid-19.
Wanasayansi nchini Australia wamesema kuwa wamegundua namna gani mfumo wa kinga mwilini unaweza kupambana na virusi vya Covid-19.
Utafiti wao, uliochapishwa kwenye jarida la Nature siku ya Jumanne, unaonesha kuwa watu wanapona maambukizi ya virusi, kama ambavyo wanavyopona mafua.
Duniani kote, mamlaka zimethibitisha maambukizi kwa zaidi ya watu 160,000 ya virusi vya corona na vifo karibu 6,500.
''Ugunduzi huu ni muhimu kwasababu ni mara ya kwanza ambapo tunafahamishwa namna ambavyo kinga zetu zinavyopambana na virusi vya corona,'' amesema mwandishi mwenza Profesa Katherine Kedzierska.
Taasisi ya utafiti ya magonjwa ya maambukizi na kinga ya Peter Doherty wa Melbourne amesifiwa na wataalamu wengine, mmoja akieleza kuwa ni ''mafanikio mapya''.
Watu wengi wamepona virusi vya Covid-19, ikimaanisha kuwa tayari ilijulikana kuwa mfumo wa kinga unaweza kupambana na virusi.
Lakini kwa mara ya kwanza, utafiti ulibaini aina nne za seli za kinga ambazo zinaweza kupambana na Covid-19.
Zilichunguzwa kwa kumfuatilia mgonjwa ambaye alikuwa na maambukizi ya virusi lakini ambaye hakuwa na matatizo ya kiafya hapo awali.
Mwanamke mmoja mwenye miaka 47 kutoka mjini Wuhan, China aliyewasili hospitali nchini Australia. Alipona ndani ya siku 14.
Profesa Kedzierska ameiambia BBC kuwa timu yake imechunguza ''uwezo wa kinga kupambana na virusi'' kwa mgonjwa huu.
Siku tatu kabla mwanamke mmoja alianza kujisikia vizuri, seli zilioonekana kwenye mfumo wa damu. Katika wagonjwa wa maradhi ya mfumo wa upumuaji, seli hizi pia zinaonekana kabla ya kupona, Profesa Kedzierska alieleza.
''Tulifurahia matokeo yetu-na ukweli kuwa tunaweza kuona seli za kinga kwa mtu aliyegundulika, kabla ya afya yake kuimarika,'' aliiambia BBC.
Wanasayansi walifanya uchunguzi wao kwa wiki nne ili kutathimini hilo, aliongeza.
Kubaini wakati seli za kinga zinaingia zinaweza kusaidia "kutabiri mwenendo wa virusi", alisema Prof Bruce Thompson, Mkuu wa kitivo cha sayansi ya afya katika Chuo Kikuu cha Teknolojia cha Swinburne.
Waziri wa Afya wa Australia Greg Hunt alisema kupatikana pia kunaweza kusaidia "kufuatilia kwa haraka" chanjo na tiba inayowezekana kwa wagonjwa walioambukizwa.
Prof Kedzierska alisema hatua inayofuata kwa wanasayansi ni kutazama kwa nini kinga ni dhaifu kwa wagonjwa walio katika hali mbaya.
"Ni muhimu sana sasa kuelewa ni nini kinachopungua au tofauti kwa wagonjwa ambao wamekufa au ambao wana ugonjwa ulio katika hali mbaya - kwa hivyo tunaweza kuelewa jinsi ya kuwalinda," alisema.
Mnamo Januari, taasisi hiyo ikawa ya kwanza ulimwenguni kuunda tena virusi nje ya Uchina.
Kituo hicho kimepokea fedha zaidi kutoka kwa serikali ya Australia na pia michango kutoka kwa wafanyabiashara na bilionea wa Kichina Jack Ma.
</doc>
<doc docid='bbc_habari-52044973' lang='swa' type='mono' source_url='https://www.bbc.co.uk/swahili/habari-52044973' term='COVID'>
Coronavirus: Tanzania yathibitisha kuwa wagonjwa 13 wa corona
Tanzania imetangaza idadi mpya ya mambukizi ya Covid19 kuwa jumla ni 13 nchini .
Tanzania imetangaza idadi mpya ya mambukizi ya Covid19 kuwa jumla ni 13 nchini .
Wagonjwa 11 wakiwa wamepatikana Tanzania bara na huku kisiwani Zanzibar kukiwa na wagonjwa wawili.
Kwa mujibu wa waziri wa afya, Bi. Ummy Mwalimu amesema kuwa hakuna maambukizi yaliyopatikana ndani ya nchi mpaka  sasa.
Kesi mpya ni ya mgonjwa wa Coronavirus aliyepatikana Kagera  alikua dereva wa malori makubwa, ambaye aliingia nchini kupitia mpaka wa kabanga akiwa anaendesha magari kati ya DRC,  Burundi na Tanzania.
Wagonjwa wote 13 kasoro mmoja wao walisafiri nje ya nchi katika siku 14 zilizopita kabla ya kuthibitika kuwa na virusi hivyo, na mgonjwa ambaye hakusafiri nje ya nchi alikutana na muathirika anayetoka nje ya nchi.
Kwa hivyo, kulingana na ripoti ya Waziri wa Afya, hakuna maambukizi ya ndani  ya nchi mpaka sasa.
Ripoti hiyo pia imesema kuwa toka Ugonjwa wa Virusi vya Corona ulipoibuka Tanzania, zaidi ya watu 273 wamepimwa na kati yao ni watu 13 tu waliokutwa na virusi hivyo.
Maambukizi ya mtu mmoja aliyepata akiwa ndani ya nchi, aliyapata kutoka kwa mtu aliyetoka nje ya nchi.
HKuanzia Januari 1, mpaka sasa wasafiri 1,890,532 wmefanyiwa ukaguzi kwa kupimwa joto la mwili katika vituo vya mipaka 27 vikiwemo vituo vya ndege na bandari.
Kwa saa 24 zilizopita watu 3,471 wamefanyiwa uchunguzi -screening.
Arusha -             Watu 2
Dar es Salaam -  Watu 8
Zanzibar -   Watu 2
Kagera -  Mtu 1
Kati ya wagonjwa hao nane ni raia wa kigeni wakati watano wakiwa ni watanzania.
Wiki iliyopita Rais wa Tanzania John Pombe Magufuli ametangaza kuwa nchi hiyo ina wagonjwa 12 walioambukizwa ugonjwa wa corona.
Wanane kati ya wagonjwa hao ni raia wa Tanzania na wengine wanne ni raia wa kigeni.
Akihutubia taifa rais Magufuli alisema: ''Tumetishana sana Tanzania kana kwamba hakuna magonjwa yanayouwa watu''
''Nimeanza kuwa na wasiwasi kwamba imefika mahali hata watu wanamsahau mungu kwamba Mungu ndiye mponyaji wa kweli katika maisha yetu, ile tuweze kushinda hili balaa lakini pia tunachukua tahadhari.'' aliongezea kusema.
Aidha Bw. Magufuli alisema kuwa ana matumaini kuwa janga hilo litapita.
''Tuchape kazi, tuendelee kumuomba mungu. Tusitishane, tusiogopeshana. Natoa wito kwa ndugu zangu wanaoandika mitandaoni kwa sababu kila mmoja amekuwa akiandika lake. Mengine wanapeleka kama mzaha. Huu ugonjwa sio wa kufanyiwa mzaha.''
Shirika la Afya Duniani (WHO) liliutangaza ugonjwa wa Covid-19 kuwa Dharura ya Kimataifa (yaani Global Health Emergency).
Hata hivyo, kutokana na kasi ya kusambaa kwake, tarehe 11 Machi, 2020,WHO iliutangaza ugonjwa huu kuwa Janga la Kimataifa.
Katika juhudi za kudhibiti kuenea kwa maaambukizi Rais Magufuli amesema kuanzia Jumatatu, wageni wote watakaoingia nchini humo kutoka mataifa yaliyo na visa vya ugonjwa huo watatengwa kwa siku 14 kwa gharama zao.
Agizo hilo linawajumuisha Watanzania wanaorejea nyumbani kutoka nchi zingine.
Ugonjwa wa Corona mpaka sasa hivi haujauwa mtu nchini Tanzania.
</doc>
<doc docid='bbc_habari-52260869' lang='swa' type='mono' source_url='https://www.bbc.co.uk/swahili/habari-52260869' term='COVID'>
Virusi vya Corona: Tanzania yatangaza marufuku mpya ya usafiri wa anga kukabiliana na virusi
Mamlaka nchini Tanzania zimetangaza marufuku ya ndege za abiria kutua nchini humo.
Mamlaka nchini Tanzania zimetangaza marufuku ya ndege za abiria kutua nchini humo.
Kwa mujibu wa tangazo lililotolewa na mamlaka ya usafiri wa anga nchini humo (TCAA) ndege za abiria pekee ndizo ambazo zitaruhusiwa kutua.
Msemaji Mkuu wa Serikali ya Tanzania, Dkt Hassan Abbas ameandika kupitia mtandao wake wa Twitter kuwa: "Hii ni hatua nyengine ya kupambana na ugonjwa wa Covid-19."
Taifa hilo la Afrika Mashariki mpaka sasa limesharipoti wagonjwa 32 wa virusi vya corona, vifo vitatu na wagonjwa watano kupona.
Maeneo ambayo ugonjwa huo umeripotiwa nchini Tanzania ni Dar es Salaam, Zanzibar, Arusha na Mwanza.
Marufuku ya usafiri wa anga inasemaje
Kwa mujibu wa tangazo la TCAA, kutokana na mlipuko wa Covid-19 kuanzia tarehe 11 Aprili, masharti yafuatayo yamewekwa: "Ndege zote za kimataifa za abiria ambazo zilikuwa na ratiba ya kutua na hata ambazo hazikuwa na ratiba zinapigwa marufuku kutua."
Kwa upande wa ndege za mizigo zitaendelea kuruhusiwa isipokuwa, "Rubani na wahudumu wa ndege hizo watatakiwa kukaa kwenye karantini katika  maeneo yaliyotengwa na serikali kwa gharama zao binafsi," inaeleza tangazo hilo.
Hatua hiyo inakuja wakati ambapo Tanzania inakosolewa na baadhi ya wachambuzi na vyombo vya habari vya kimataifa.
Msimamo wa rais John Magufuli wa kuruhusu sehemu za ibada kuwa wazi pia unakosolewa vikali katika kipindi hiki ambacho mataifa mengi yametangaza marufuku ya mikusanyiko ikiwemo katika sehemu za ibada.
Juzi Ijumaa, rais Magufuli alisistiza msimamo wake wa kutokufunga nyumba za ibada na mipaka ya nchi hiyo alipokuwa kwenye ibada ya Ijumaa Kuu.
"Sisi tumezungukwa na nchi karibu nane, tuna nchi kama ya Burundi, Rwanda, DRC, Uganda... Tungefunga mipaka wale tungekuwa tumewaua. Maana yake hakuna mafuta yeyote ambayo yangefika kwao. Maana yake hata magari yasingeendeshwa...ambulensi zinazowabeba wagonjwa wala zisingewachukia," amesema Magufuli akiwa kwao Chato na kuongeza: "Nilisema uchumi lazima uendelee na ugonjwa Mungu ataumalizapamoja na sisi tuendelee kuchukua juhudi zetu za tahadhari.
</doc>
<doc docid='bbc_habari-52541430' lang='swa' type='mono' source_url='https://www.bbc.co.uk/swahili/habari-52541430' term='COVID'>
Virusi vya Corona: WHO yakaza uzi huku Madagascar ikijaribu kupata uthibitisho wa dawa
Shirika la Afya Duniani limesihi watu kutoweka imani zao kwa dawa za mitishamba zinazotengenezwa na wenyeji kwa misingi ya kudai kukabiliana na virusi vya corona.
Shirika la Afya Duniani limesihi watu kutoweka imani zao kwa dawa za mitishamba zinazotengenezwa na wenyeji kwa misingi ya kudai kukabiliana na virusi vya corona.
Hatua hiyo inawadia wakati ambapo marais karibu wanne wa Afrika wamesema wanaagiza kiasi kikubwa cha dawa ya mitishamba iliyosemekana kupatikana huko Madagascar kuwa ina uwezo wa kutibu virusi vya corona.
Dawa za mitishamba ambazo mara nyingi hupatikana katika eneo huchangia pakubwa katika suala la afya kote barani Afrika.
Shirika la Afya Duniani limepata taarifa na kutoa onyo hilo wakati ambapo kila mmoja duniani ana hamu ya kupata dawa ya kutibu virusi vya corona.
Shirika la Afya Duniani limesema ni muhimu dawa zinazosemekana kuwa na uwezo wa kutibu kufanyiwa majaribio kwanza na kuonya kuwa huenda watu wakaona wamepata tiba na kujihisi kuwa salama ikiwa watakuwa na imani na dawa ambazo hazijafanyiwa majaribio.
Taarifa hiyo inaonekana kupuuzwa na baadhi ya viongozi wa Afrika. Marais wa Tanzania, Jamuhuri ya Congo, Guinea Bissau na Equatorial Guinea wote wamemaua kutuma ndege nchini Madagascar kuchukua dawa hiyo ya mitishamba.
Dawa hiyo inayohusishwa na mmea wa Kichina unaoitwa Artemisia(pakanga)-ambao ni mojawapo ya miti ambayo huchanganywa pamoja na mimea mingine ya Madagascar kama tiba ya ugonjwa wa Malaria.
Madagascar kufanya majaribio ya dawa
Hayo yanajri wakati Rais wa Madagascar akisema nchi yake itaanza majaribio ya kitabibu ya kinywaji cha mitishamba ambacho anakipigia upatu kuwa kinauwezo wa kuzuia na kutibu corona.
Rais Andry Rajoelina amesema majaribio hayo yataanza wiki ijayo.
Pia amewataka wananchi wa taifa hilo kupanda kwa wingi mmea ambao unatomika kutengeneza kinywaji hicho. Kilichopewa jina la Covid-Organics.
Rais Rajoelina amesema kwa sasa anatafuta kibali cha WHO ili wathibitishe kinywaji hicho kuwa dawa.
Hata hivyo msimamo wa WHO kuhusu kinywaji hicho mpaka sasa haujabadilika na wanaonya watu dhidi ya dawa mbadala kutumika kama kinga ama tiba ya corona.
Mpaka kufikia sasa, watu zaidi ya milioni 3.5 duniani kote wamethibitishwa kupata maambukizi ya virusi vya corona, watu zaidi ya 250,000 (laki mbili na hamsini) wamefariki dunia huku watu zaidi ya milioni moja wakipona.
Tanzania kutuma ndege Madagascar
Rais wa Tanzania John Pombe Magufuli Jumapili ya Mei 3 alisema kuwa atatuma ndege Madagascar kwenda kufuata dawa ya hiyo mitishamba.
Magufuli amesema kuwa amewasiliana na Madagascar baada ya kupokea barua rasmi kutoka nchi hiyo iliyoeleza kuwa wamegundua dawa ya corona.
"Ninawasiliana na Madagascar na wameshaandika barua. Wanasema kuna dawa zimepatikana kule, tutatuma ndege kule na dawa zile zitaletwa pia ili Watanzania nao waweze kufaidika nayoâ¦ Sisi serikali tupo tunafanya kazi usiku na mchana."
</doc>
<doc docid='bbc_habari-52215238' lang='swa' type='mono' source_url='https://www.bbc.co.uk/swahili/habari-52215238' term='COVID'>
Virusi vya corona: Waziri asimamishwa kazi kwa kushiriki chakula na rafiki yake A.Kusini
Waziri wa habari nchini Afrika Kusini amesimamishwa kazi kwa miezi miwili mwezi mmoja bila mshahara kwa kupata chakula cha mchana na rafiki yake wakati huu ambao kuna amri ya kutotoka nje.
Waziri wa habari nchini Afrika Kusini amesimamishwa kazi kwa miezi miwili mwezi mmoja bila mshahara kwa kupata chakula cha mchana na rafiki yake wakati huu ambao kuna amri ya kutotoka nje.
Stella Ndabeni-Abrahams amezua gumzo tangu picha yake akila chakula na rafiki yake Mduduzi Manana kusambaa mitandaoni wiki hii.
Picha hiyo ikiwaonesha wakifurahia chakula mezani na wanafamilia wa Manana, ilichapishwa kwenye moja kati ya akaunti za mitandao ya kijamii na imekuwa ikirudiwa kuchapishwa na wengine mara nyingi.
Raia wa Afrika Kusini wametakiwa kubaki majumbani mwao wakati huu wa amri ya kutotoka nje- sasa ikiwa ni wiki ya pili, wakiruhusiwa kutoka iwapo wana safari muhimu, kama za kazini, kununua chakula au kutafuta huduma za matibabu.
Rais Cyril Ramaphosa, ambaye alizungumza na waziri huyo kuhusu picha , alisema katika taarifa yake siku ya Jumatano kuwa ''hajashawishika'' na sababu alizozitoa za yeye kwenda kwenye familia ya Manana''.
''Hakuna miongoni mwetu atakayepuuza juhudi zetu za kuokoa maisha wakati huu,'' alisema. Rais aliongeza kuwa ''hakuna aliye juu ya sheria''.
Waziri Ndabeni-Abrahams ameomba radhi akisema ''anasikitishwa'' na vitendo vyake.
''Ninatumai rais na raia wa Afrika Kusini watanisamehe,'' aliongeza.
Awali Bwana Manana, naibu waziri wa zamani, alisema kuwa alimtembelea kwa sababu za kikazi.
Alisema alikwenda nyumbani kwake ili kuchukua barakoa ambazo alikuwa anataka kuzitoa kupitia taasisi yake kusaidia mapambano dhidi ya Covid-19.
Serikali ya nchi hiyo kwa kiasi kikubwa imesifiwa kwa juhudi zake za kudhibiti kuenea kwa virusi, sifa zilizotolewa pia na vyama vya upinzani.
Bwana Ramaphosa alitakiwa kuchukua hatua haraka lakini haijajulikana kama hatua zilizochukuliwa dhidi ya waziri huyo zitawaridhisha wale waliokuwa wakitoa wito kwa rais amfute kazi Bi Ndabeni-Abrahams kutokana na kitendo hicho.
</doc>
<doc docid='bbc_habari-52118954' lang='swa' type='mono' source_url='https://www.bbc.co.uk/swahili/habari-52118954' term='COVID'>
Coronavirus: Spika Ndugai asema 'Hatuwezi kuchukua hatua kama za Ulaya'
Wakati nchi mbalimbali barani Afrika zikichukua hatua ya kudhibiti kuenea kwa virusi vya corona, Spika wa Tanzania, Job Ndugai amesema kuwa taifa hilo haliwezi kuchukua hatua zinazotumika na mataifa mengine barani Ulaya.
Wakati nchi mbalimbali barani Afrika zikichukua hatua ya kudhibiti kuenea kwa virusi vya corona, Spika wa Tanzania, Job Ndugai amesema kuwa taifa hilo haliwezi kuchukua hatua zinazotumika na mataifa mengine barani Ulaya.
Nchi nyingi barani Ulaya, na baadhi za Afrika, zimetoa amri ya kutotoka nje kama njia ya kudhibiti COVID -19.
Spika Ndugai alitoa kauli yake siku ya Jumanne wakati wa kuanza kikao cha bajeti katika Bunge katika mji mkuu wa nchi hiyo, Dodoma.
''Hatuwezi kuiga na kutekeleza hatua zinazochukuliwa na mataifa ya Ulaya kama ilivyo. Ni vigumu sana...tutaua watu wetu.Kuna watu wanaoishi siku kwa siku, hivyo tunapaswa kutazama mazingira yetu na kuchukua hatua kufuatana na mazingira yetu,'' alisema Ndugai.
Ndugai alikuwa akijibu wito wa wabunge wa upinzani waliotaka serikali iwe wazi katika kukabiliana na maambukizi ya virusi vya corona na kuchukua hatua stahiki kudhibiti maambukizi.
Mbunge wa upinzani, Halima Mdee aliitaka serikali kueleza mpango wao wa dharura wa kibajeti walionao wakati huu wa mlipuko wa virusi vya corona.
Mdee pia alipendekeza kuwa wabunge wote wapimwe ili kuweza kubaini wale waliopata maambukizi.
Katika kuzuia maambukizi, bunge la Tanzania tayari limekuwa na washiriki wachache si zaidi ya 150, huku wengine wakitakiwa kufuatilia kwa njia ya televisheni zilizo katika vyumba mbalimbali vya maeneo ya bunge hilo.
Baada ya mtu wa kwanza aliyeathirika na COVID -19 majuma mawili yaliyopita, serikali ilifunga shule, vyuo, kupiga marufuku mikusanyiko na safari zisizo za lazima. Ilisitisha michezo yote ili kuepuka kusambaa kwa maambukizi.
Juma lililopita Rais John Magufuli alisababisha gumzo baada ya kusema kuwa serikali haijazuia mikusanyiko ya ibada kwa kuwa virusi vya corona 'haviwezi kuishi kwenye mwili wa Kristo' na kuwa uponyaji wa kweli unapatikana kwenye makanisa na misikiti.
Mpaka sasa serikali ya Tanzania imethibitisha maambukizi ya watu 19 na kifo cha mtu mmoja, na mtu mmoja kupona kabisa.
</doc>
<doc docid='bbc_habari-52344088' lang='swa' type='mono' source_url='https://www.bbc.co.uk/swahili/habari-52344088' term='COVID'>
Virusi vya corona: Watu wanane wathibitishwa kuambukizwa Kenya, idadi yafikia 270
Serikali ya Kenya imethibitisha kuwepo kwa ongezeko la watu wanane walio na maambukizi ya virusi vya corona na kufanya idadi kufikia watu 270.
Serikali ya Kenya imethibitisha kuwepo kwa ongezeko la watu wanane walio na maambukizi ya virusi vya corona na kufanya idadi kufikia watu 270.
Kati ya waliopatikana, saba ni raia wa Kenya na mmoja raia wa kigeni.
Aidha watu wengine wawili wamepoteza maisha na kufanya idadi kufikia 14.
Ili kukabiliana na virusi vya corona, serikali imetangaza kuanza kutumia njia nyingine kama vile mpango wa nyumba, kupelekwa kwa maafisa wa polisi katika maeneo mbalimbali nchini na maafisa wa afya.
Hadi kufikia sasa Hospitali mbili zimebainiwa kupima virusi vya corona moja wapo ikiwa ile hospitali ya taifa ya Kenyatta,
Wale wote watakaopatikana wamekiuka marufuku ya kutotoka nje kuanzia saa moja usiku hadi kumi na moja asubuhi watapelekwa katika maeneo ya karantini.
Aidha imebainika kwamba kuna walaghai wanaookota barakoa ambazo zimeshatumika tayari na kuziuza tena jambo ambalo linaongeza uwezekano wa kuongezeka kwa maambukizi ya covid-19 na hivyobasi wizara ya afya itatoa mwongozo wa kutumia barakoa.
Pia watakaopatikana wanakunywa pombe watakamatwa na biashara kufungwa.
Kupitia taarifa hiyo imebainika kwamba maeneo mengi ya Mombasa na Nairobi ndio yalioathirika zaidi.
Miongoni mwa viwanda vilivyoruhusiwa kutengeneza barakoa hadi sasa ni kampuni zenye uwezo wa kutengeneza barakoa zaidi ya milioni moja kwa siku.
Wafanyakazi wa afya wameombwa kuvaa vifaa vya kujikinga.

</doc>
<doc docid='bbc_habari-51675069' lang='swa' type='mono' source_url='https://www.bbc.co.uk/swahili/habari-51675069' term='COVID'>
Coronavirus: Mahakama kuu ya Kenya imeaamrisha kusitishwa kwa ndege zote kutoka China
Mahakama kuu ya Kenya imesitisha kwa muda ndege zote kutoka China kuingia nchini humo kufuatia kesi kuhusu coronavirus iliyowasilishwa na chama cha mawakili wa Kenya.
Mahakama kuu ya Kenya imesitisha kwa muda ndege zote kutoka China kuingia nchini humo kufuatia kesi kuhusu coronavirus iliyowasilishwa na chama cha mawakili wa Kenya.
Akitoa hukumu yake Ijumaa jaji James Makau amemuamrisha waziri wa usalama wa ndani Fred Matiang'i na waziri wa zamani wa afya Sicily Kariuki kuwatafuta abiria wote 239 waliowasili nchini kutoka China kupitia uwanja wa ndege wa Kimataifa wa Jomo Kenyata mnamo Februari 26, na kuwatenga katika hospitali ya kijeshi.
Huku hayo yakijiri Rais wa Kenya Uhuru Kenyatta ametoa  agizo la rais kuhusu coronavirus kufuatia malalamiko ya umma kutoka kwa Wakenya kuhusiana na jinsi serikali inavyoshughulikia virusi hatari vya corona ambavyo vinaendelea kutikisa mataifa duniani.
Katika agizo lake Bw. Kenyatta anataka kamati ya kitaifa ya hali ya dharura kushughulikia mlipuko wa coronavirus.
Rais pia ameamrisha kukamilishwa kwa kituo cha kitaifa cha kuwatenga na kuwatibu wagonjwa mjini Nairobi katika kipindi cha siku saba.
"Kenya ni lango kuu la usafiri wa kimataifa, ikiwa na asilimia 70 ya wasafiri wa kimataifa wanaopitia nchi hii kuelekea mataifa mengine, hivyo basi ipo haja ya kuimarisha hali ya tahadhari ili kudhibiti hatari ya kusambaa kwa coronavirus nchini Kenya kutoka mataifa mengine ambayo yanakabiliwa na mlipuko unaoendelea wa maradhi yanayoathiri mfumo wa kupumua" kulingana na agizo hilo la rais nambari mbili la mwaka 2020.
Katika kile kinachoonekana kujibu malalamiko ya umma kuhusiana na jinsi serikali yake inavyoshughulikia suala hilo, Bw. Kenyatta amekiri kuwa "kuna haja ya kupatia kipaumbele suala hilo kwa maslahi ya umma kwa kuimarisha viwango vya tahadhari Kenya na kuongeza juhudi za kukabiliana na kudhibiti mlipuko wa virusi vya corona ambavyo vimekuwa janga la afya la kimataifa ."
Siku ya Ijumaa magazeti ya Kenya yameangazia kwa kina ghadhabu ya Wakenya baada ya serikali kuruhusu ndege kutoka China kutua nchini.
Hatua hiyo pia imelalamikiwa sana katika mitandao ya kijamii baada ya kuwasili nchini Kenya siku ya Jumanne, ambapo ndege ya shirika la Southern kuruhusiwa nchini ikiwa na abiria 239.
Saa kadhaa kabla ya hatua hiyo, maafisa wa Kenya walikuwa wametangaza kurejelewa kwa safari za ndege kuenda China, licha ya hofu ya kusambaa kwa  virusi vya Covid-19.
</doc>
<doc docid='bbc_habari-51624554' lang='swa' type='mono' source_url='https://www.bbc.co.uk/swahili/habari-51624554' term='COVID'>
Corona Virus:Dunia lazima ijiandae kwa janga, WHO yasema
Shirika la afya duniani limesema dunia inapaswa kujiandaa kwa uwezekano wa janga la virusi vya corona.
Shirika la afya duniani limesema dunia inapaswa kujiandaa kwa uwezekano wa janga la virusi vya corona.
WHO linasema ni mapema sana kuuita mlipuko wa virusi hivyo janga lakini nchi zinapaswa kuwa katika "awamu ya maandalizi".
Janga ni pale maambukizi ya ugonjwa yanaposambaa kwa urahisi kutoka kwa mtu mmoja hadi mwingine katika maeneo mengi ya dunia.
Visa zaidi vya virusi ambavyo husababisha ugonjwa kupumua Covid-19, vinaendela kujitokeza, huku milipuko ya ugonjwa huo ikibainika katika mataifa ya Korea Kusini, Italia na Iran ikisababisha.
Hata hivyo , maambukizi mengi yanapatikana nchini Uchina, chanzo cha asili ya virusi, ambako watu zaidi ya 77,000  wamepata maradhi hayo na zaidi ya 2,600 wamekufa.
Zaidi ya visa 1,200 vimethibitishwa katika nchi 30 na kumekuwa na vifo zaidi ya 20. Italia iliripoti vifo vinne zaidi Jumatatu, na kuifanya idadi ya vifo nchini humo kufikia watu saba.
Masoko ya hisa yalishuka kote duniani kwasababu ya hofu ya athari za kiuchumi.
Uchina ilisema itaahirisha mkutano wa mwaka wa taifa uliotarajiwa kufanyika mwezi ujao ili "kuendelea na juhudi" za kupambana dhidi ya virusi vya corona.
Mkutano huo unaochukua maamuzi ya chama tawala cha Kikomunisti, umekua ukikutana kila mwaka tangu 1978.
Visa nje ya Uchina vimeongezeka:
Uwiano wa watu walioathirika waliokufa kutokana na Covid-19 vinaonekana kuwa kati ya 1% na  2%, ingawa WHO inaonya kwamba kiwango cha vifo hakijafahamika bado.
Jumatatu Iraq, Afghanistan, Kuwait, Oman na Bahrain ziliripoti visa vyake vya kwanza , vyote vikiwahusisha watu waliokua wamewasili kutoka Iran. Maafisa wa  Bahrain walisema mgonjwa aliyeathiriwa na virusi hivyo alikua ni dereva wa basi la shule, na shule kadhaa zimefungwa kutokana na kisa hicho.

Je WHO inasema nini?
Mkuu wa WHO Tedros Adhanom Ghebreyesus aliwaambia waandishi wa habari  Jumatatu kwamba idadi ya visa vya Corona  katika siku za hivi karibuni katika mataifa ya Iran, Italia na Korea Kusini  vina "tisha sana''.
Hata hivyo aliongeza kuwa : "Kwa sasa hatushuhudii  kiwango kibaya cha ugonjwa au vifo.
" Je ugonjwa huu una uwezekano wa kuwa janga? Kabisa, unaweza. Je bado haujawa kutokana na tathmini yetu? Kutokana na tathmini yetu, bado haujawa."
''Ujumbe muhimu ambao unaweza kutoa matumaini kwa nchi, kutia moyo na kuzipa guvu ni kwamba virusi hivi vinaweza kudhibitiwa, kusema ukweli kuna nchi nyingi ambazo zimefanya hilo ," alisema Bw.
"Kutumia neno 'janga' kwa sasa haifai kwasababu ukweli ni kwamba inaweza kusababisha hofu."
Lakini Mike Ryan mkuu wa mpango wa dharura wa afya wa  WHO ,amesema sasa ni  muda wa  "kufanya kila liwezekanalo kujiandaa kwa janga ".
</doc>
<doc docid='bbc_habari-52036868' lang='swa' type='mono' source_url='https://www.bbc.co.uk/swahili/habari-52036868' term='COVID'>
Coronavirus: Jinsi Covid-19 inavyozuia familia kuaga wapendwa wao Italia
Italia imepiga marufuku mazishi ya watu wanaofariki kutokana na janga la corona.
Italia imepiga marufuku mazishi ya watu wanaofariki kutokana na janga la corona.
Kwa wengi virusi vya corona vimewanyima fursa ya kuwaaga wapendwa wao
"Janga hili linaua mara mbili," anasema Andrea Cerato, ambaye anafanya kazi katika hifadhi ya maiti mjini  Milan. "Kwanza inakutenganisha na wapendwa wako kabla hujafariki. Kisha, inamzuia mtu yeyote kuuaga mwili wako baada ya kifo chako."
"Familia zimefadhaika na zinapata wakati mgumu kukubali."
'Hawana budi kutuamini'
Inchini Italia waathiriwa wa Covid-19 wanafarika katika hospitali ya kuwatenga wagonjwa bila kuwa na jamaa wala marafiki zao.
Hakuna ruhusa ya kuwatembelea kwa sababu hofu ya maambukizi iki juu sana.
Huku mamlaka za afya zikisema virusi hivyo haviweza kuambukizwa baada y a mgonjwa kufariki , bad vimelea vyake vinaweza kusalia kwa nguo  kwa saa kadhaa.
Hii inamaanisha maiti inafungiwa moja kwa moja teary kuzikwa.
"Jamaa za marehemu wanauliza ikiwa wanaweza kuruhusiwa kumuona mpendwa wao kwa mara ya mwisho. Lakini ombi hilo limezuiliwa," anasema Massimo Mancastroppa, anayefanya kaziya kuzika watu mjini Cremona.
Taarifa zaidi kuhusu coronavirus:
Waliofariki hawawezikuzikwa kwa kuvishwa nguo nzuri. Badala yake wanavishwa nguo za hospitali ambazo hazivutii kabisa.
Lakini Massimo ianafanya kila awezalo kuvisha maiti nguo nadhifu.
"Tunatumia nguo tunazopewa na familia kufunika miili kana kwamba maiti imevishwa," anasema. "Shati juu na sketi kwa chini."
Katikamazingira hayo magumu wazikaji ghafla wamejipata wakichukua nafasi ya familia, marafiki na wachungaii.
Watu wa karibu wa waathirika wanaofariki kutokana na virusi nao huwa wamejiweka karantini
"Tunawatekeleze majukumu yao," anasema Andrea. "Tunawatumia wapendwawao picha ya jeneza litakalotumiwa, tunachukua mwili kutoka hospitali na kuuzika au kuuchoma. Hawana budi kutuamini.
Changamoto kubwa kwa Andrea sio kushindwa kuwasaidia waliofiliwa bali ni kuzifahamisha familia kwa kuorodhesha vitu vyote ambavyo hasahili kufanya.
Analazimika kuandika orodha hiyo kila wakati mtu anapokufa.
"Hatuwezi kumvisha ngu, hatuwezi kumchana nywele ,hatuwezi kumpaka vipodozi. Hatuwezi kupendezesha maiti kabla ya safari yake ya mwisho duniani. Inasisikitisha sana."
Andrea amekuwa akifanya kazi ya kuzika wafu kwa miak 30, sawa na baba yake alivyokuwa akifanya kabla yake.
Ni mambo madogo lakini ni muhimu kwa familia zilizofiliwa.
"Kumgusa mashavu kwa upole mara ya mwisho, kumshika mikono na kumwaga mpendwa wao kwa heshima ni jambo la maana sana. Kushindwa kufanya vyote hivi kunaumiza sana."
Wakati huu ambao kuna mlipuka wa virusi wazikaji wanalazimika kukutana na jamaa za marehemu upande wa pili au kupitia mlango uliofungwa .
Jamaa za marehemu wanajaribu kupitisha vijikaratasi  vilivyoandikwa kwa mkono, vilivyo na ujumbe kwa marehemu ima iwe ni shairi ama au ujumbe wakusema watazikwa karibu na baba, ndugu, dada au binti sikuwakifariki.
Lakini vijikaratasi hivyo havitawekwa ndani ya jeneza.
Kubaki na vitu vya kibinafsi vya aliyefariki sasa ni hatia  ni hatia. Hatua hiyo nikali lakini itasaidia kudhibiti maambukizi ya ugonjwa huu hatari.
Ikiwa mtu atafariki nyumbani wazikaji bado wanaruhusiwa kuingilia shuguli ya mazishi wakiwa wamevalia mavazi rasmi: kama vile miwani, barakoa, glavu,koti na kadhalika ili mradi wamejikinga dhidi ya maambukizi.
Hali hiyo inawahuzunisha sana jamaa ambao wameashuhudia mpendwa wao akifariki muda mfupi uliopita.
Laki baadhi ya wazikaji pia wamejiweka karantini . Baadhi yao wamelazimika kufunga biashara zao.
Swali kuu sasa ni nani atakayefanya kazi ya kuzika waliofariki  huku waliosalia wakiwa hawana vifaa vya kushughulikia maiti.

</doc>
<doc docid='bbc_habari-52432782' lang='swa' type='mono' source_url='https://www.bbc.co.uk/swahili/habari-52432782' term='COVID'>
Virusi vya corona: Nadharia za uongo kuhusu virusi vya corona kati ya Marekani na China

Kuanzia siku za mwanzo za mlipuko wa virusi vya corona, nadharia zisizo za kweli kuhusu chimbuko na ukubwa wa janga la corona ni miongoni mwa yaliyoenea kwenye mitandao.
Hilo halikusaza madai ya uongo kwamba virusi vya corona ilikuwa sehemu ya mpango wa China ya "kuficha mpango wake wa 'silaha za kibaiolojia", na madai yasio na msingi wowote kwamba timu ya kijasusi ya Canada ambayo chimbuko lake ni China ilituma virusi vya corona hadi mji wa Wuhan.
Madai ya kwamba virusi hivyo vimetengenezwa na mwanadamu yamevumishwa na makundi yakihasidi yenye njama fulani kwenye mitandao ya Facebook, kwenye akaunti za Twitter zisizokuwa sahihi na hata kujipenyeza hadi katika Televisheni ya Taifa ya Urusi inayomilikiwa na serikali wakati wa taarifa kuu.
Na miezi kadhaa baada ya mlipuko huo, sio tu kwamba kufuta nadharia hizo imekuwa kibarua kigumu lakini pia madai mengine mapya yameibuka na kunadiwa na maafisa wa serikali, wanasiasa waandamizi na vyombo vya habari vya China na Marekani.
'Madai ya uzushi'
Zhao Lijian, msemaji wa wizara ya mambo ya nje ya China, alisemekana kusema kuwa - bila hata Ushahidi kwamba ugonjwa wa Covid 19 huenda ikawa chanzo chake ni Marekani.
Machi 12, kupitia mtandao wa Twitter, aliandika kwamba kuna uwezekano mkubwa jeshi la Marekani liliingiza virusi hivyo mjini Wuhan.
Siku moja baadae, alituma kwenye mtandao wa Twitter, makala ya tovuti ya Global Research yenye kichwa "Ushahidi zaidi kuwa chimbuko la virusi vya corona ni Marekani", na kusihi wasomaji wasome makala hiyo na kushirikisha wengine. Hatahivyo, makala hiyo kwasasa imefutwa kwenye mtandao wa Twitter.
Gazeti la kila siku la China la The Global Times liliunga mkono taarifa za Bwana Zhao. Na kusisitizia kwamba mwanadiplomasia huyo amesema madai hayo kama mtu kibinafsi, matamshi yaliyoendana na mashaka yaliyoonyeshwa na raia wa China", gazeti hilo liliandika.
Madai ya Bwana Zhao yamekuwa yakiboreshwa na kutolewa na balozi kadhaa za China na watumiaji wa mitandao ya kijamii katika sehemu mbalimbali duniani duniani.
Mtaalamu wa China wa kitengo cha BBC Monitoring Kerry Allen, amesema kwamba Bwana Zhao anafahamika kwa kuwa mzungumzaji mzuri - hasa kwenye mitandao ya kijamii - ni mtu mwenye mtazamo tofauti ndani ya China bara na sio kwamba kila anachozungumza huwa ni kwa niaba ya uongozi.
Taasisi iliyoanzishwa 2001 huko Canada ya Global Research, ni tovuti ya kituo cha Utafiti kuhusu utandawazi. Kulingana na tovuti inayoangalia usahihi wa madai yaliyoibuliwa, kituo kinachojitegemea cha Marekani, " Global Research imekuwa na nadharia za uwongo kuhusu masuala kama vile  9/11, chanjo na mabadiliko ya tabia nchi.
Lakini utafiti wa China na makala katika majarida ya kisayansi aliokuwa ananukuu hata hayatoe wito wa kuhoji China, chimbuko la mlipuko. Badala yake, yanaangazia soko la wanyama pori mjini Wuhan huenda sio kiini cha ugonjwa wa virusi vya corona.
Bwana Romanoff pia anadai kwamba wanasayansi wa Japani na Taiwan "Wameonesha kuwa virusi vipya vya corona huenda chimbuko lake ni Marekani".
Lakini hitimisho linaonekana kuzingatia kile ambacho ni taarifa za kwenye televisheni moja ya Japani iliyotolewa mwezi wa Februari, pamoja na madai yaliyotolewa na televisheni moja ya Taiwan na mtaalamu wa dawa profesa mmoja ambaye sasa ni mwanasiasa wa chama tawala cha China ambaye Bwana Romanoff anaanza kwa kumtambulisha kimakosa eti yeye ni mtaalamu wa virusi jambo ambalo sio ukweli.
Bwana Romanoff pia anadai kwamba - bila ushahidi - maabara ya kijeshi ya Marekani ya kuchunguza viini huko Fort Detrick, Maryland, huenda ikawa ndo chanzo cha virusi hivyo. Aliongeza kuwa halitokuwa jambo la kushangaza kwasababu kituo hicho kilifungwa kabisa mwaka jana kwasababu ya ukosefu wa ulinzi wa kuzuia viini kuvuja.
Kulingana na vile gazeti la New York Times lilivyoandika, sio kwamba kituo hicho kilifungwa kabisa, lakini kiliahirisha shughuli zake za utafiti na msemaji akatoa hakikisho kwamba hakuna nyenzo zozote hatari zilizotoka nje ya maabara hiyo.
Jinsi ya kuzuia maambukizi ya virusi vya Corona
Je, kujifukiza ni tiba ya corona?
'Nchini China'
Bwana Romanoff anajitambulisha kama mshauri aliyestaafu na mfanyabiashara, na profesa wa muda wa Chuo Kikuu cha Fudan kilichopo Shanghai.
BBC News imezungumza na Chuo Kikuu cha Fudan kuthibitisha ikiwa Bwana Romanoff anajihusisha na chuo hicho kama profesa wa muda lakini haikupata jibu lolote.
Mchangiaji wa mara kwa mara wa Global Research, ambaye makala zake nyingi zinaonekana kukosoa Marekani na kuunga mkono China, ikiwemo makala aliyoelezea maandamano katika uwanja wa 1989 iliyofahamika kama "American-instigated colour revolution".
Miongoni mwa madai mengine mengi, katika chombo cha habari mwezi jana, alisema katika nyakati za awali za ugonjwa wa Covid-19 kuwa ulikuwa ni wa "China" na wala ugonjwa huo haukuwa na uwezo wa kuathiri watu wa asili nynegine.
BBC News ilijitahidi kuwasiliana na Bwana Romanoff lakini hakujibu lolote.
'Virusi vya Corona vilivuja kwa bahati mbaya kutoka kwenye maabara'
Madai ya serikali ya China na vyombo vya habari kuwa Marekani huenda ikawa ndo kitovu cha virusi hivyo yalifanya Rais Trump kuzungumza, ambaye alirejelelea ugonjwa wa Covid-19 kama virusi vya China. Na Waziri wa Mambo ya Nje Mike Pompeo alitaka China iache kusambaza taarifa za uwongo.
Hivi karibuni, Rais Trump alitangaza kwamba atasitisha ufadhili kwa Shirika la Afya Duniani (WHO), na kulishtumu kwa kupendelea China.
Kama jibizo, Mkurugenzi Mkuu wa Shirika hilo Tedros Adhanom Ghebreyesus alisema huu si wakati wa kusitisha ufadhili kwa shirika hilo la Umoja wa Mataifa.
Lakini wanasiasa kadhaa Marekani na wachambuzi pia wamekuwa wakivumisha madai kadhaa kuhusu chimbuko la virusi hivyo.
Taafiri ya habari ya Fox News iliyosomwa na Tucker Carlson akiongeza uwezekano wa kwamba virusi vya corona kwa bahati mbaya vilikwepa kutoka kwa maabara ya mji mmoja wa Wuhan.
Na maseneta wa chama cha Republican Tom Cotton na Ted Cruz, pia nao wamewahi kuzungumzia madai kama hayo.
Utafiti uliochapishwa awali Februari kama rasimu ya ripoti yenyewe ilikuwa ni ya watafiti wawili wa China - Botao Xiao na Lei Xiao kutoka Chuo Kikuu cha Teknolojia cha Guangzhou Kusini mwa China - na wala haukuwa umepitiwa. Ulihitimisha kwamba virusi vya corona pengine huenda chimbuko lake ni Wuhan.

Image copyrightGETTY IMAGES
Image captionPresident Trump has accused the WHO of being "China-centric"
Tangu wakati huo, Bwana Xiao amekuwa akiliambia Jarida la Wall Street kwamba alifuta utafiti huo. Wasiwasi kuhusu kiini cha virusi vya corona, kulizingatia makala za kitaaluma na vyombo vya habari wala hakukuwa na ushahidi wa moja kwa moja," kulingana na jarida la Wall Street Journal lililomnukuu.

Gazeti la Washington liliripoti katikati ya Aprili kwamba wanadiplomasia wa kisayansi wawili kutoka ubalozi wa Marekani walitembelea Taasisi ya Virusi ya Wuhan mwaka 2018 na kuonya Washington kuhusu "ukosefu wa usalama kwenye maabara, ambayo ilikuwa inafanya utafiti kuhusu hatari ya virusi vya corona kutoka kwa popo".

Jeremy Konyndyk, aliyeongoza seriakali ya Marekani wakati wa kupambana na mlipuko wa Ebola, pia aliwahi kutuma ujumbe kwenye Twitter kuhusu taarifa ya kuvuja kwa virusi kwenye maabara.
</doc>
<doc docid='bbc_habari-52113975' lang='swa' type='mono' source_url='https://www.bbc.co.uk/swahili/habari-52113975' term='COVID'>
Coronavirus: Burundi yatangaza kuwa na wagonjwa wa corona kwa mara ya kwanza
Burundi yathibitisha kuwa na wagonjwa wawili wa corona.
Burundi yathibitisha kuwa na wagonjwa wawili wa corona.
Waziri wa afya nchini humo ThadÃ©e Ndikumana, ametangaza watu wawili ambao ni raia wa Burundi kuwa na maambukizi ya virusi vya corona.
Raia hao ambao wote ni wanaume, mmoja ana umri wa miaka 56 huku mwingine ana umri wa miaka 42, na walikuwa wanawasili kutoka Rwanda na Dubai, Waziri alisema.
Naye msemaji wa rais wa Burundi, bwana Jean Claude Karerwa aliongea na  BBC siku kadhaa zilizopita na kusema  kuwa Mungu atawalinda na maambukizi haya kwa sabbu Mungu ameiweka serikali ya Burundi ka tika sehemu ya kipekee.
Taifa la Burundi linatarariwa kuwa na uchaguzi mkuu wa rais tarehe 20 Mei.
Bwana Karerwa alisema kuwa uchaguzi unaweza kuwa na mabadiliko kama tu maambukizi hayo ya Covid 19 yatazidi nchini humo.
Licha ya kwamba Burundi ilikuwa haijathibitisha kuwa na maambukizi , lakini ilikuwa hatua za kudhibiti ugonjwa huo kwa kusitisha ndege zote kwa muda wa siku saba.
</doc>
<doc docid='bbc_habari-52117508' lang='swa' type='mono' source_url='https://www.bbc.co.uk/swahili/habari-52117508' term='COVID'>
Coronavirus: Watu 172 wamepoteza maisha barani Afrika
Kituo cha udhibiti na kuzuia magonjwa vya Umoja wa Afrika kimesema kuwa watu 172 wamepoteza maisha baada ya kuambukizwa virusi vya Covid-19 barani Afrika.
Kituo cha udhibiti na kuzuia magonjwa vya Umoja wa Afrika kimesema kuwa watu 172 wamepoteza maisha baada ya kuambukizwa virusi vya Covid-19 barani Afrika.
Ugonjwa wa corona umeenea katika nchi 50 barani. Kwa ujumla, watu 5,413 wameambukizwa.
Mpaka sasa hakuna taarifa zozote za maambukizi nchini Lesotho, Sudani Kusini, visiwa Sao Tome na Principe, comoro na Malawi.
Hapo jana eno lililojitangazia uhuru wake Somaliland lilithibitisha kuwepo na maambukizi ya watu wawili. Redio Kulmiye imesema mmoja kati ya walioambukizwa ni raia wa China aliyekuwa akiishi katika mji wa Berbera. Mwingine ni raia wa Somalia ambaye hivi karibuni alirejea kutoka nchini Uingereza.
Somaliland imesambaza vikosi vyake mitaani na kupiga marufuku utafunaji wa mirungi mitaani kuepuka kusambaa kwa virusi.
Afrika Kusini ina idadi kubwa ya maambukizi,ikiwa imefikia 1,353, watu saba wakiwa wamepoteza maisha.
Watu 11 wamethibitishwa kuambukizwa virusi vya corona tangu jana nchini Jamuhuri ya kidemokrasia ya Congo na kufanya idadi ya walioambukizwa kufikia 109 na vifo vinane.
Wangojwa wa tatu hadi sasa wameripotiwa kupona lakini  mgojwa wa kwanza hadi sasa yungali hospitalini , serikali haijamruhusu kurejea nyumbani kwake.
Mashirika ya kiraia yamelaani serikali kupuuza kufuatilia kwa karibu utelekezaji wa maagizo ya kuepusha kuenea kwa virusi nchini.
Wiki jana, serikali ilitangaza kusitisha hatua yake ya kuzuia raia wa kinshasa kutoka nyumbani.
Miongoni mwa maagizo , Rais Felix Tshisekedi aliomba viongozi wa mitaa kuweka maji na sabuni barabarani,lakini hadi sasa vifaa hivyo vya kiafya bado havijasambazwa katika mitaa ya Kinshasa.
</doc>
<doc docid='bbc_habari-52384483' lang='swa' type='mono' source_url='https://www.bbc.co.uk/swahili/habari-52384483' term='COVID'>
Virusi vya corona: Marekani huenda ikakumbwa na wimbi la pili la maambukizi
Maafisa wa afya wa ngazi ya juu wa nchini Marekani wameonya wimbi jipya la maambukizi ya corona.
Maafisa wa afya wa ngazi ya juu wa nchini Marekani wameonya wimbi jipya la maambukizi ya corona.
Mkurugenzi wa Kituo cha Kudhibiti na Kuzuia magonjwa Robert Redfield amesema kuna hatari ya mlipuko mpya wa ugonjwa wa Covid-19 kugongana na msimu wa mafya.
Itakuwa na ''athari kubwa sana" kwa mfumo wa afya wa Marekani, alisema.
Marekani imeshuhudia maambukizi zaidi ya 800,000 - ambayo  ni ya juu zaidi duniani.
Watu zaidi ya 45,000 wamefariki kufikia sasa kutokana na ugonjwa wa corona nchini Marekani, kwa mujibu wa takwimu za chuo kikuu cha Johns Hopkins.
Siku ya Jumatatu,Jimbo la California lilitajwa kuwa na idadi kubwa ya maambukizi mapya huku mji wa New York, ukiwa na idadi kubwa ya vifo vilivyotokana na ugonjwa wa corona.
Katika matukio mengine nchini Marekani:
Katika mahojiano ya kwenye gazeti la Washington Post, bwana Redfield alisema kuwa kuna uwezekano kuwa virusi vikarejea upya  katika msimu ujao wa baridi, na hali inaweza kuwa mbaya zaidi ya wakati huu.
Amewataka maofisa wa Marekani kujiandaa kukabiliana na mlipuko mwingine wa mafua makali wakati kama huu.
Bwana Redfield alisisitiza umuhimu wa kuwepo kwa chanjo ya mafua.
Anasema upatikanaji wa chanjo unaweza kuwasaidia kuwa na hospitali zenye vitanda ambavyo viko wazi kwa ajili ya wazee ambao watapata virusi vya corona.
Mkuu wa kituo cha kudhibiti magonjwa CDC anasema, virusi vya corona vinaweza kuingia Marekani katika msimu wa kawaida wa mafua.
Lakini kama virusi hivyo vinaweza kuibuka wakati ambao kuna msimu wa baridi kali basi hali itakuwa mbaya, mbaya, mbaya sana.
Tahadhari hiyo imetolewa wakati ambao maseneta wa majimbo mbalimbali nchini Marekani wanaondoa marufuku au wanapunguza masharti ya kutoka nje.
Bwana  Redfield alisema kuwa watu kuwa kwa mbalimbali ndio jambo sahihi ili kuzuia maambukizi ya virusi hivi vipya, ni muhimu hata makatazo ya mizunguko ifunguliwe.
Maafisa wanapaswa kuchukua hatua ya kuwapima watu ili kufahamu wale ambao wana maambukiz, na watu waliohusiana nao.
Kituo cha kukabiliana na magonjwa kina mpango wa kuajiri watu wengine zaidi ya 650 ili kuweza kuwabaini watu hao.
Anasema, wale waliokuwa wanapinga mafuruku ya kutotoka nje ''haisaidii''.
CDC pia inatathmini uwezekano wa kutumia wafanyakazi wa sensa kusaidia kuwatafuta watu.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52088163' lang='swa' type='mono' source_url='https://www.bbc.co.uk/swahili/habari-52088163' term='COVID'>
Coronavirus: Trump aongeza muda wa masharti mpaka baada ya pasaka
Rais Donald Trump amesema masharti yaliyowekwa ya kutochangamana litaongezewa muda nchini Marekani mpaka angalau tarehe 30 mwezi Aprili.
Rais Donald Trump amesema masharti yaliyowekwa ya kutochangamana litaongezewa muda nchini Marekani mpaka angalau tarehe 30 mwezi Aprili.
Awali alisema sharti litelegezwa kipindi cha sikukuu ya pasaka, ambacho kitakuwa katikati ya mwezi Aprili.
''Idadi ya vifo huenda ikaongezeka katika kipindi cha majuma mawili,'' Trump alisema.
Alikuwa akizungumzia ongezeko la maambukizi ambayo yanasababisha hofu kuwa huenda hospitali zikazidiwa.
Mshauri wa masuala ya kitabibu wa Ikulu ya Marekani , dokta Anthony Fauci awali alionya kuwa virusi vinaweza kusababisha vifo vya watu 200,000 na mamilioni kuambukizwa
Mpaka sasa Marekani ina watu 140,000 walioambukizwa.
Mpaka siku ya Jumapili jioni watu 2,493 waliripotiwa kupoteza maisha kutokana na maambukizi ya Covid-19, kwa mujibu wa chuo kikuu Johns Hopkins
Marekani imezidi kiwango cha China na Italia wiki iliyopita kwa idadi ya vifo vilivyoripotiwa.
Trump amesema nini?
Akizungumza na vyombo vya habari siku ya Jumapili, rais amesema hatua za kutochangamana akisema kuwa ''hali itaelekea kuimarika'' ifikapo mwenzi Juni.
Amesema uamuzi wa kuongeza kipindi cha hatua hiyo ni baada ya kusikia kuwa karibu watu milioni 2.2 wanaweza kupoteza maisha ikiwa hatua hazitachukuliwa'', akiongeza kuwa vifo vinaweza kudhibitiwa na kuwa chini ya 100,000. ''Sote tumefanya kazi nzuri sana.''
Idadi ya watu milioni 2.2 ilijitokeza kwenye ripoti iliyochapwa na chuo cha Imperial tarehe 16 mwezi Machi.
awali Trump alitoa matumaini kuwa kipindi cha Pasaka kitakuwa ''kipindi kizuri'' kuwa tayari kufungua angalau sehemu kadhaa za nchi ya Marekani.
Lakini hali haitakuwa hivyo baada ya  Trump kusema kuwa '' Ninatamani tungekuwa na maisha yetu ya zamani..Lakini tunafanya kazi kwa bidii, hicho ndio ninachokijua. ninaona vitu, ninaona idadi, kwangu haijalishi. Ninachojali kwangu ni kupata ushindi hivi karibuni iwezekanavyo.
</doc>
<doc docid='bbc_habari-52325311' lang='swa' type='mono' source_url='https://www.bbc.co.uk/swahili/habari-52325311' term='COVID'>
Virusi vy corona: Jinsi Korea Kusini ilivyofanikiwa kuzuia maambukizi ya corona

Virusi vya corona vilitambuliwa rasmi kama janga.
China, Italia, Iran na Korea Kusini hadi kufikia leo ni miongoni mwa mataifa yaliyoathirika zaidi ya usambazaji wa virusi vya corona, na serikali zao zimechukua hatua kukabiliana na usambaaji wa virusi hivyo.
China ilitenga miji na kujenga hospitali chini ya wiki moja kukabiliana na hali hiyo ya dharura huku serikali ya Italia ikitangaza hatua za kujitenga katika eneo zima la rasi hiyo.
Lakini kuna kisa kimoja ambacho kinachukuliwa kama mfano wa kuigwa: Korea Kusini.
Licha ya kwamba idadi kubwa ya watu waligunduliwa na virusi vya corona, idadi ya vifo ilikuwa asilimia 0.6 chini zaidi ikilinganishwa na Marekani, Italia na Iran.
Ramani inayoonesha usambaaji wa virusi vya Corona: Kote Duniani hadi kufikia Aprili 6, 2020
Je, Korea Kusini imefanikiwa vipi kukabiliana na virusi vya corona na je nchi zingine zinaweza kujifunza nini?
"Korea Kusini ilifanya kampeni makhususi ya kupambana na virusi vya corona. Serikali ilitangaza kwamba vituo vyote vya afya vianze kupima ugonjwa wa Covid-19 nyakati za mwanzo mwanzo katika maeneo yaliyoathirika zaidi," anaelezea Bugyeong Jung, mwanahabari wa BBC kitengo cha Korea Kusini.
Mfano wa hili ni kwamba licha ya kuwa Marekani na Korea Kusini zote zilitangaza visa vya kwanza vya corona siku moja, (Januari 20), hadi wiki hii ilikuwa imepima watu 4,300 katika eneo lake.
Korea Kusini, upande wake, ilipima watu 196,000.
"Ingawa njia hii wengi wanasema ni kama uvamizi, imefanikiwa kuokoa maisha ya watu wengi," ameongeza Jung.
Janga hilo lilipotokea, mwishoni mwa 2019 kaskazini mwa China, wengi wangetabiri kwamba mataifa jirani ndio yangekuwa ya kwanza kuathirika.
Januari 20, Korea Kusini ilithibitisha kisa chake cha kwanza cha virusi vya corona.
Punde tu, mfumo wa afya wa Korea Kusini ukabaini kitovu cha janga hilo nchini humo: Mji wa Daegu, eneo la kaskazini, ambapo robo tatu ya visa vyote vya ugonjwa wa covid-19 vilithibitishwa nchini humo.
Na kati ya visa hivyo, asilimia 63 ya maambukizi yalikuwa yanahusishwa na kundi la kidini kama la Church of Jesus huko Shinchonji, dhehebu ambalo linaendeleza kazi ya Lee Man-hee, mwanzilishi wake.
"Korea Kusini imekuwa ikijitayarisha kukabiliana na janga hili tangu mwaka jana, wakati ilipokumbwa na ugonjwa wa MERS (ugonjwa wa matatizo ya kupumua uliosambaa sana nchi za Mashariki ya Kati)," anasema Jung.
Mkakati huo ulioratibiwa na Wizara ya Afya ya Korea Kusini, ulianzishwa kuanzia siku ya kwanza: ukiwa ni mtandao makhususi wa kupima virusi hivyo ukilenga kupunguza idadi ya vifo.
"Kubaini virusi hivyo mapema ni muhimu ili kuweza kugundua walioathirika na virusi hivyo na hilo litawezesha kuzuia kusambaa ama kupunguza kasi ya usambaaji," Park Neunghoo, Waziri wa afya wa Korea Kusini amezungumza na shirika la CNN.
"Hili pia limewezesha kuwa na mipango mizuri katika mfumo wa Afya, kwasababu asilimia 10 tu ya waliokuwa wameambukizwa walihitaji kuwa hospitali, " aliongeza.
Kwa wataalamu, mbinu iliyotumiwa na Korea Kusini ndio yenye kuchangia matokeo bora zaidi kwasababu inawezesha kuona kiuhalisia kile kinachoendelea.
"Korea Kusini imekuwa ikifuatilia watu 10,000 kwa siku, wengi wao wakiwa ni wale waliothibitishwa kuwa na virusi hivyo na walionesha dalili za wastani," Profesa wa chuo kikuu cha Hong Kong mtaalamu wa magonjwa ya kuambukiza Benjamin Cowling ameiambia BBC World .
China, Italia, Iran na Korea Kusini hadi kufikia leo ni miongoni mwa mataifa yaliyoathirika zaidi ya usambaaji wa virusi vya corona, na serikali zao zimechukua hatua kukabiliana na usambaaji wa virusi hivyo.
China ilitenga miji na kujenga hospitali chini ya wiki moja kukabiliana na hali hiyo ya dharura huku serikali ya Italia ikitangaza hatua za kujitenga katika eneo zima la rasi hiyo
Lakini kuna kisa kimoja ambacho kinachukuliwa kama mfano wa kuigwa: Korea Kusini.
Licha ya kwamba idadi kubwa ya watu waligunduliwa na virusi vya corona idadi ya vifo ilikuwa asilimia 0.6 chini zaidi ikilinganishwa na Marekani, Italia na Iran.
Ramani inayoonesha usambaaji wa virusi vya Corona: Kote Duniani hadi kufikia Aprili 6, 2020
Je Korea Kusini imefanikiwa vipi kukabiliana na virusi vya corona na je nchi zingine zinaweza kujifunza nini?
"Korea Kusini ilifanya kampeni makhususi ya kupambana na virusi vya corona. Serikali ilitangaza kwamba vituo vyote vya afya vianze kupima ugonwa wa covid-19 nyakati za mwanzo mwanzo katika maeneo yaliyoathirika zaidi," anaelezea Bugyeong Jung, mwanahabari wa BBC kitengo cha Korea Kusini.
Mfano wa hili ni kwamba licha ya kuwa Marekani na Korea Kusini zote zilitangaza visa vya kwanza vya corona siku moja, (Januari 20), hadi wiki hii ilikuwa imepima watu 4,300 katika eneo lake.
Korea Kusini, upande wake, ilipima watu 196,000.
"Ingawa njia hii wengi wanasema ni kama uvamizi, imefanikiwa kuokoa maisha ya watu wengi," ameongeza Jung.
Lakini mkakati huo pia umekosolea.
Mwanahabari wa BBC Hyung Eun Kim anasema inasemekana kwamba taarifa ambazo serikali imejua na inasambaza ni pamoja na jirani yako aliyepata virusi vya corona ambako kumepata upinzani mkali.
"Kuna hofu ambayo imejengwa kati ya watu wa miji mbalimbali. Kila wakati watu wanapokea taarifa kuhusu watu walioambukizwa katika simu zao," anasema mwanahabari huyo.
"Hilo limesababisha wengi kuomba serikali kutoweka wazi taarifa zao binafsi, kwasababu ya athari ambazo zinaweza kutokea baada ya hapo," aliongeza.
Mkakati huo unaonekana kufanikiwa kwa kuzingatia idadi ya wanaoambukizwa katika kipindi cha siku 11, ambacho kimefanya serikali kufikiria kwamba tayari janga hilo limeshafikia kilele chake na kwamba sasa hali ilivyo ni kuwa umeanza kudhibitiwa.
Hatahivyo, Jumatano, waziri mwenywe alitangaza kubainika kwa visa 90 ambavyo, na hilo linaongeza tena idadi ya walioambukizwa nchini humo.
Sababu kuu ilikuwa ni kugundua maambukizi kupitia kituo kimoja kilichopo mji mkuu wa Seoul.
"Maambukizi hayo katika kituo hicho huenda ikawa ni wimbi jipya la maambukizi na pengine linaweza kusababisha mlipuko na kusambaa tena kwa janga hilo," Park amesema hivyo katika taarifa.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.

</doc>
<doc docid='bbc_habari-52526480' lang='swa' type='mono' source_url='https://www.bbc.co.uk/swahili/habari-52526480' term='COVID'>
Virusi vya Corona: Mazishi ya usiku na hofu ya corona Tanzania
Picha za video za mazishi ya usiku zimekuwa zikisambaa kwenye mitandao ya kijamii nchini Tanzania na kusababisha baadhi ya watu kuibuka na maswali juu ya namna serikali inavyolishughulikia janga la virusi vya corona.
Picha za video za mazishi ya usiku zimekuwa zikisambaa kwenye mitandao ya kijamii nchini Tanzania na kusababisha baadhi ya watu kuibuka na maswali juu ya namna serikali inavyolishughulikia janga la virusi vya corona.
Video hizo zinaonesha mazishi yakifanyika chini ya ulinzi huku watu waliovalia mavazi maalumu ya kujikinga dhidi ya maambukizi huku waombolezaji wachache wakiruhusiwa kuhudhuria.
Wanasiasa wa upinzani na wahanarakati wanaamini huo unaweza kuwa sehemu ya mpango wa mamlaka kuficha hali halisi ya mambo.
Mamlaka nchini Tanzania pia zimekuwa zikilaumiwa kwa kutotoa takwimu za kila siku juu ya ugunjwa huo.
Tofauti na nchi nyingi, Tanzania haijachukua hatua kali za kupiga marufuku watu kutoka nje ijapokuwa mikusanyiko mikubwa ya watu kama misiba na harusi imepigwa marufuku.
Makaburi ya Njiro, Arusha, usiku huu. Poleni wafiwa! pic.twitter.com/j4HUMp8rpw
Mwisho wa ujumbe  wa Twitter wa @ngurumo
Lakini usiri wa mazishi yaliyopigwa picha unachochea hisia kuwa ukubwa haswa wa maambukizo nchini humo unafichwa.
Jana Jumapili, Wizara ya Afya Tanzania katika tarifa yake kwa uma imesema kuwa hakuna sababu ya maiti kuzikwa usiku ama gizani.
"Katika kipindi hiki, tunaelekeza maafisa afya na waganga wakuu wa wilaya na mikoa kuhakikisha familia zinashirikishwa kikamilifu na bila hofu au haraka katika kuandaa na kufanya mazishi kwa heshima zote za utu," imeeleza sehemu ya taarifa hiyo iliyotolewa na Mganga Mkuu wa Serikali, Profesa Abel Makubi.
"Sitaki kuhisi kuna kitu kinafichwa. Nataka Serikali itimize wajibu wake... Hivi sasa tuna shuhudia misiba mingi, mazishi ya watu usiku usiku na hata miili ya watu mitaani," kiongozi wa chama cha upinzani cha ACT-Wazalendo Zitto Kabwe ameiambia BBC.
"Bila kuwa wawazi wananchi watapata hofu kubwa na kusababisha maafa zaidi...Bila uwazi tutakuwa na Covid 19 kwa muda mrefu sana hapa Tanzania."
Hata hivyo viongozi wa serikali kuanzia Rais Magufuli, Waziri Mkuu Kassim Majaliwa na Waziri wa Afya  Ummy Mwalimu wamekuwa wakionya juu ya upotoshaji wa takwimu na taarifa mitandaoni na kuwa si kila anayekufa basi ni corona.
Kufikia sasa taifa hilo limethibitisha wagonjwa 480 wa Covid-19 na vifo 16.
'Salamu ya Wuhan'
Kipaumbele kikuu cha serikali ni kutoumiza uchumi wa nchi huku rais Magufuli akipinga kulifunga jiji la kibiashara la Dar es Salaam.
Magufuli alikuwa ni miongoni mwa viongozi wa mwanzo duniani kuacha kusalimiana kwa kupeana mikono mwezi Machi mwaka huu - na alipigwa picha akisalimiana na viongozi wa upinzani ikulu kwa kugongesha miguu - maamkizi hayo yamepewa jina la 'salamu ya Wuhan'.
Siku hiyo hiyo, Waziri Mkuu wa Uingereza, Boris Johnson, alisema ataendelea kupeana mikono na wat umara tu baada ya kutembelea hospitali moja - baadae, aliambukizwa corona na kufikia hatua ya kulazwa katika chumba cha wagonjwa mahututi na kuhitajia usaidizi wa kifaa ya kupumulia.
Hata hivyo baadhi ya misimamo ya kiongozi huyo wa Tanzania juu ya hatari ya corona imezua utata - japo wale wanaofahamu aina yake ya uongozi inaendana na aina yake ya uongozi wanaweza wasistaajabie sana - na jina lake la utani, "Tingatinga ", linaashiria pia sifa yake ya umwamba.
'Nendeni kwenye nyumba za ibada kwa uponyaji'
Magufuli amesisitiza kuwa watu waendelee kuhudhuria katika nyumba za ibada ili kupata "uponyaji wa kweli " - ijapokuwa nyumba hizo zimeonekana katika sehemu mbalimbali duniani kuwa na hatari ya kusambaza maambukizi.
Katika mwezi huu mtukufu wa Waislamu wa Ramadhani, misikiti ingali wazi kwa waumini kusali japo mlo wa futari ambao umekuwa ukitolewa kwa wasionacho misikini unatakiwa kufungwa na watu wasikusanyuke kula kwa pamoja.
Akihudhuria ibada kanisani wiki chache zilizopita, Magufuli mwenye shahada ya uzamivu (PhD) katika kemia, aliviita virusi vya corona kuwa ni "shetani".
"Haviwezi kuishi kwenye mwili wa Kristo. Vitateketea mara moja," amesema.
Rais amekuwa mara kwa mara akiwanasihi wananchi wake kujibidiisha katika sala huku serikali ikitenga siku maalumu za maombi dhidi ya ugonjwa huo.
Je barakoa ni salama?
Magufuli pia amezuia kupulizwa dawa katika maeneo ya wazi, na kusema kuwa upulizaji wa klorini unaweza kuwa hata ulichochea kasi ya maambukizi jijini Dar es Salaam.
"Hakuna fumigation inayoua corona. Kile kilichofanyika Dar es Salaam ni upuuzi ... Klorini inaua mbu, viroboto na mende.
"Na je, vipi kama [hiyo dawa] ilikuwa na corona ndani yake."
Kuna mjadala juu ya ufanisi wa kupuliza dawa nje kama sehemu ya kuua virusi vya corona, kitu ambacho miji mbalimbali duniani imefanya, kwa kuwa baadhi ya dawa huvunjwa makali yake na miale ya jua - hata hivyo hakuna maana kuwa, kufanya hivyo kunasambaza virusi.
Rais pia ameonesha kutilia mashaka usalama wa baadhi ya nyenzo: "Hata vifaa vya kupimia, barakoa ambazo tunaziagiza, lazima tujiulize je zipo salama kwa watu wetu?"
Amepigia chapuo njia mbadala ambazo ni za kiasili pia akiitaka wizara ya afya kushauri juu ya kujifukiza kwa kutumia mitishamba.
Jana Jumapili, amesema kuwa anapanga kutuma ndege Madagascar kufata kinywaji cha mitishamba ambacho rais wa nchi hiyo Andry Rajoelina anakipigia chapuo kuwa ni tiba ya corona.
Shirika la Afya Duniani (WHO) linasema kuwa hakuna dawa ya kutibu Covid-19 na linaonya watu Magufuli pia ametilia mashaka ubora na ufanisi wa maabara kuu ya taifa hilo ambapo sampuli hupimwa, akisema kuwa alipeleka sampuli kwa siri za Wanyama na matunda ambapo papai, kwale na mbuzi walikutwa na virusi.
"Lazima kuna watu wameambiwa positive lakini si wagonjwa wa corona, na inawezekana wengine wakafa kwa hofu. Papai lile lipo halijafa linaiva tu. Mbuzi yule yupo tu hajafa, fenesi lile lipo tu labda lije kuozaâ¦
"â¦Lazima ugundue kuna mambo ya ajabu yanafanyika nchi hii. Ama wahusika wa maabara wamenunuliwa na mabeberu, ama hawana utaalamu jambo ambalo si kweli kwa kuwa maabara hii imetumika sana katika magonjwa mengine. Ama zile sampuli zinazoletwa maana vifaa vyote vinatoka nje, hivyo lazima kuna kitu fulani kinafanywa," amesema Magufuli.
Kinjeketile Ngwale
Hatua zinazochukuliwa na Magufuli zimefananishwa na baadhi ya watu mitandaoni na shujaa wa vita ya Maji Maji nchini Tanzania dhidi ya Wakoloni wa Kijerumani mwanzoni mwa karne ya 20.
Kinjekatile aliwaaminisha wapiganaji wa Kiafrika kuwa dawa yake ingeliweza kugeuza risasi za Wajerumani kuwa maji na kufanya hamasa kubwa kwa wapiganaji hao lakini hatimaye walishindwa.
WHO meridhishwa na baadhi ya hatua ambazo Tanzania imechukua kama kufunga shule na vyuo japo inaamini kuna mengi zaidi ambayo yangefanyika toka siku za awali kuzuia kasi ya maambukizi.
"Kwa hakika tumeona kuwa watu kuacha kutangamana, pamoja na kupiga marufuku kwa mikusanyiko ya watu wengi kumechukua muda mrefu kufanyika na tunaamini kuwa hayo yanaweza kuwa ni moja ya mambo yaliyosababisha ongezeko la kasi la wagonjwa wa corona," amesema Mkurugenzi wa WHO wa kanda ya Afrika.
Na ijapokuwa michezo na matamasha ya burudani yamepigwa marufuku kwa sasa, kwa biashara nyingi zilizobaki hali inaendelea kama kawaida.
Migahawa mikubwa nchini humo inatekeleza amri ya kuuza chakula kikiwa kimefungwa lakini hali ni tofauti katika migahawa midogo ifahamikayo kama mama ntilie ambapo watu wanakula kama kawaida.
Usafiri wa umma unaendelea, japo magari hayo hayatakiwi kusimamisha watu, bado kukaribiana kwa abiria limekuwa ni jambo gumu kuhakikisha halitokei.
'Watu wanaogopa'
Katika soko kuu la samaki la Kivukoni jijini Dar es Salaam kuna matanki ya maji ya kunawa mikono na sabuni katika lango la kuingilia lakini hatua za kutokaribiana haitekelezwi na sio kila mtu anavaa barakoa.
Mchuuzi wa samaki Juma Issa anafuraha kwamba katika mji huo bado hakujawekwa marufuku ya kutokutoka nje kwasababu analazimika kufanyakazi kila siku ili kukimu mahitaji ya familia yake, lakini tayari ana hofu kwamba baadhi ya wateja wanajitenga kwa hiari yao.
"Najua kwamba hili ni janga baya na ninafanyakazi hapa katika soko la samaki ambako kunaweza kuwa hatari zaidi kwasababu watu wengi hutembelea soko hili. Ninaamini kwamba tayari watu wanaogopa kuja hapa," ameiambia BBC.
Anataka serikali kuhakikisha kanuni za usafi zinafuatwa ili wateja kuwa salama.
Ni maoni yanayoungwa mkono na Mohammed Khamis mjini Zanzibar, ambaye anasema msikiti wa eneo lake haujachukua hatua stahiki kulinda watu.
"Nilikuta ndoo yenye maji pasi na sabuni. Msikiti wenyewe haunyunyiziwi dawa kabla na baada ya sala," ameiambia BBC.
Na hatimae ameacha kwenda msikitini na kufanya ibada nyumbani ili kujilinda.
"Si mimi tu, hata baadhi ya jamaa zangu katika maeneo mengine wameamua kufanya hivyo kujilinda. Maelekezo kutoka ofisi ya Mufti yapo wazi, tatizo ni katika utekelezaji wake huku chini, nah apo ndipo hatari ilipo," amesema.
Na kutokana na vifo vya wabunge watatu chini ya wiki mbili, chama kikuu cha upinzani Chadema ambacho kimekuwa kikitoa wito wa kuahirishwa kwa vikao vya bunge kwa muda, kimepiga marufuku wabunge wake kushiriki vikao hivyo na kuwataka wajitenge angalau kwa kipindi cha wiki mbili.
Mamlaka haijahusisha vifo hivyo na virusi vya corona lakini hatua hiyo inaakisi kutoaminiana kuhusu namna nchi hiyoi inavyokabiliana na janga la corona.
</doc>
<doc docid='bbc_habari-52230091' lang='swa' type='mono' source_url='https://www.bbc.co.uk/swahili/habari-52230091' term='COVID'>
Virusi vya Corona: Kwanini watu wanaamini ni dhana tu?
Ni jambo la kusikitisha kwamba kila janga la kiafya linapotokea lazima kutakuwa na usambaaji wa taarifa za uongo.
Ni jambo la kusikitisha kwamba kila janga la kiafya linapotokea lazima kutakuwa na usambaaji wa taarifa za uongo.
Miaka ya 80, 90 na 2000 kulikuwa na taarifa nyingi za uwongo kuhusu Ukimwi - kwa dhana ya kwamba virusi hivyo viliundwa na maabara ya serikali na kwamba kupimiwa kama umepata virusi vya ukimwi ni jambo ambalo halikuwa na uhakika.
Pia kulikuwa na nadharia ya kupotosha kwamba maziwa ya mbuzi ni dawa.
Madai hayo yalifanya watu kutojali zaidi kuhusu tabia zao na kuongeza masaibu ya janga hilo.
Sasa kinachoshuhudia ni usambaaji wa taarifa ghushi za janga la corona.
Kuanzia kwenye  mitandao ya Facebook hadi WhatsApp, mara nyingi huwa kuna taarifa za uwongo kama vile mlipuko wa janga hilo na hata namna unavyoweza kujikinga usiuguie.
Kibaya zaidi nikwamba, taarifa hizo zinazosambazwa zina madhara yake - mfano, taarifa ya hivi karibuni kutoka kwa moja ya mikoa nchini Iran, ilibaini kwamba watu zaidi waliaga dunia kwasababu ya kunywa pombe ya kienyeji kwa misingi ya taarifa za uwongo zilizosamba eti pombe hiyo ilikuwa na uwezo wa kuwalinda dhidi ya Covid-19 kabla kirusi hakijaingia. .
Lakini pia mawazo kama hayo yanaweza kukushawishi wewe na wengine kujihisi kwamba muko salama, na kupuuza sheria zilizowekwa na serikali na kupoteza imani na maafisa wa serikali na mashirika husika.
Kuna ushahidi unaoonesha kwamba dhana kama hizo zinasambaa
Kulingana na kura ya maoni iliyoendeshwa na shirika la YouGov, Machi 2020, ilibainika kwamba asilimia 13 ya raia wa Marekani wanaamini kuwa janga la Covid-19 ni uvumi tu na kwamba kuna uwezekano mkubwa janga hili limetokana na mwanadamu.
Wakati ukitarajia kwamba akili au elimu vinaweza kuwa na mchango mkubwa kubaini lipi ni kweli na lipi ni uwongo, ni rahisi sana kupata mifano ya watu walioelimika ambao pia nao wananaswa katika taarifa hizi za uwongo zinazosambaa.
Tafakari hili, mwandishi Kelly Brogan,  ana shahada kutoka taasisi ya teknolojia ya Massachusetts  na pia alisomea magonjwa ya akili chuo kikuu cha Cornell .
Ameonesha wazi kuwa anahoji hatari ya virusi hivyo kwa nchi kama China na Italia. Brogan aliendelea na kuhoji chanzo cha nadharia ya virusi vyenyewe huku akizungumzia nadharia bandia.
Hata kwa baadhi ya viongozi duniani - ambao ungetegemea wangekuwa na ufahamu mzuri zaidi linapokuja suala la uvumi usio na misingi - pia nao wamekuwa wakisambaza taarifa za uwongo kuhusu hatari ya mlipuko huo na kuendeleza tiba ambayo bado haijaihinishwa ambazo huenda zikawa na mdhara.
Hilo lilisababisha mitandao ya Twitter na Facebook kuchukua hatua ambayo haijawahi kutolewa hapo kabla za kuondoa ujumbe uliotumwa na Rais wa Venezuela NicolÃ¡s Maduro na wa Brazil Jair Bolsonaro mtawalia.
Kwa bahati nzuri, wanasaikolojia yatari wanafatilia hali hii.
Na kile watakachobaini huenda ikatoa mwongozo wa njia mpya za kujilinda kuokana na taarifa za uwongo na kusaidia kuzuia kusambaa za taarifa za uwongo na taia mbovu.
Sehemu ya tatizo hilo linatokana na uhalisia wa taarifa zenyewe.
Tunapokea taarifa tele, siku nzima, kila siku na hivyobasi huwa tunategemea hisia zetu kuamua kama kitu fulani ni sahihi au la.
Msambazaji wa taarifa za uwongo anaweza kufanya taarifa yake ikaonekana kuwa kweli kwa kutumia mbinu ambazo zinatuzuia kufikiria na kuhoji alichosema kama vile kuangalia chanzo cha taarifa yake.
Kama vile mwandishi wa utafiti mmoja alivyosema: "When thoughts flow smoothly, people nod along."Mawazo yako ukiyapanga vizuri, watu watafuata tu kila kitu utakachosema."
Eryn Newman katika chuo kikuu cha taifa cha Australia, kwa mfano, ameonesha kwamba picha tu ya kawaida ikiwa na maelezo inaongeza uaminifu kwa uhakika wa taarifa yenyewe - hata kama itakuwa na umuhimu kidogo kwa dai lenyewe.
Kwahiyo kadiri tunapoona kitu katika taarifa zetu, uwezo wa kuamini taarifa hiyo unaongezeka hata kama awali tulikuwa na mashaka na taarifa yenyewe.
Njia kama hizi zimefahamika kwa muda mrefu na wanaotoa taarifa kutaka kubadilisha fikra za wengine ama wanaosambaza taarifa za uwongo lakini mitandao ya kijamii hii leo inatuweka kuwa katika hatari ya kuwa waathirika.
Ushahidi wa hivi karibni unaonesha kwamba watu wengi wanashirikisha wengine taarifa wanazopokea bila hata kufikiria kuhusu ukweli wa ujumbe wenyewe.
Gordon Pennycook, mtafiti mkuu kuhusu taarifa za kupotosha kisaikolojia katika chuo kikuu cha Regina, Canada, alitaka washiriki watathmini mchanganyiko wa taarifa zenye ukweli na uwongo kuhusu mlipuko wa viusi vya corona.
Walipoulizwa kutathmini kuhusu ukweli wa taarifa, washiriki walisema taarifa za uwongo ni jambo la kweni kwa asilimia 25 ya muda unaotumika.
Na walipoulizwa ikiwa wanaweza kutumia wengine taarifa hio, karibia asilimia 35 walisema ndio wanaweza kusambaza taarifa za uwongo kwa watu wengine takriban asilimia 10.
"Utafiti huo unamaanisha kwamba watu wanashirikisha wengine taarifa ambazo wenyewe walikuwa na uwezo wa kujua ikiwa zilikuwa za uwongo iwapo wangefikiria tena kidogo tu.
Pengine walikuwa wakifikiria kwamba taarifa hiyo inaweza kupendwa zaidi na watu kwa kubofya kitufe cha 'like' ama wengine nao wangeisambaza kwa ingi badala ya kuanza kufikiria kuhusu uhalisia wake.
"Mitandao ya kijamii haitoi taariza za ukweli," Pennycock amesema.
Au pengine walifikiria wangetoa jukumu la kufikiria na kutathmini taarifa hiyo kwa wengine: Wat wengi wamekuwa wakitoa taarifa za uwongo lakini wanatoa ilani mwanzo kabisa, kama vile, "sina uhakika kama taarifa hii ni ya ukweliâ¦".
Pia wanaweza kuanza kufikiria kwamba iwapo taarifa hiyo itakuwa na ukweli wowote, inaweza kuwa msaada kwa marafiki na wanaowafuatilia katika mitandao ya kijamii na iwapo basi itakuwa ya uwongo, haitakuwa na madhara yoyote kao, kwahiyo kitu cha msingi hapo ni kutumia wengine taarifa hiyo bila kujua kwamba hatua hiyo inaweza kusababisha madhara pia.
Katika kuhakikisha ukweli -hali ambayo mtu hutingisha kichwa tu anapoamini jambo, mashirika yanayojaribu kuthibitisha dhana hiyo yaepuke kuwa na vigezo vingi.
Badala yake yanastahili kubainisha ukweli pengine kwa usaidizi wa picha, jedwali au grafu yanayofanya mawazo kueleka kwa urahisi zaidi.
Siyo sahihi kutoa tu azo zuri na kutarajia kwamba kila mmoja alitilia maanani.
Kampeni za kubainisha uwongo na ukweli zinastahili kuepuka kujirudia.
Kujirejelelea kunafanya mtu ahisi kwamba hilo wazo analifahamu zaidi, na kuongeza uwezekano wa dhana ya ukweli.
Sio kwamba hilo hutokea kwa asilimia 100, lakini kampeni kama hizo pia zinaweza kujaribu ukweli ufahamike zaidi na kukumbukwa badala ya ile dhana, na hivyobasi itakuwa rahisi jambo kama hilo kusalia akilini mwa mtu.
Linapokuja suala la tabia yetu mtandaoni, tunaweza kuepuka kuzingatia hisia zetu na kufikiria zaidi kuhusu ukweli wa taarifa husika kabla ya kusambaza kwa mwengine.
Je taarifa hiyo inazingatia alichosema mtu binafsi au ushahidi wa kisayansi, je unawezaje kufahamu chanzo cha taarifa hiyo? Na je mwandishi anatumia uwongo kuthibitisha taarifa yake?
Hayo ndio baadhi ya maswali tunastahili kujiuliza badala ya je ujumbe huo utapendwa na wengi, ama kama itakuwa na manufaa yoyote kwa wengine.
Pia kuna ushahidi kwamba kila mmoja anaweza kuwa na mazoea ya maswali kama hayo.
Gordon Pennycook anapendekeza kwamba mitandao ya kijamii inaweza kusihi watumiaji wawe waangalifu zaidi.
Kiuhalisia, inaweza kuwa jambo rahisi tu, kujenga mazoea ya kuhakiki na kutathmni taarifa kabla ya kuutuma kwa mwengine, ingawa pia kampuni hizo zinaweza kupata nia nyengine za kuamika za kuhakiki taarifa, amesema.
Lakini hakuna suluhisho la moja kwa moja.
Kama ilivyo kwa jaribio letu la kukabilina na virusi vya corona,  ikiwa kutahitajika njia zingine kukabiliana na usambazaji wa taarifa za uwongo
Na wakati janga hilo linaongezeka, ni jukumu la kila mmoja kukabilipambana na usambaaji huo wa taarifa ghushi.
</doc>
<doc docid='bbc_habari-52394998' lang='swa' type='mono' source_url='https://www.bbc.co.uk/swahili/habari-52394998' term='COVID'>
Virusi vya corona: Je ni dawa gani yenye matumaini zaidi kutibu virusi vya corona?
Zaidi ya wa watu 150,000 wamefariki kutokana na virusi vya Covid 19 , lakini kufikia sasa hakuna dawa zilizothibitishwa kutibu ugonjwa huo.
Zaidi ya wa watu 150,000 wamefariki kutokana na virusi vya Covid 19 , lakini kufikia sasa hakuna dawa zilizothibitishwa kutibu ugonjwa huo.
Je ni lini tutaweza kupata dawa hizi?
Zaidi ya dawa 150 zinafanyiwa utafiti duniani.
Nyingi kati ya yazo ni dawa zilizopo  ambazo zimekuwa zikifanyiwa majaribio dhidi ya virusi hivyo.
Shirika la Afya Duniani WHO limezindua majaribio ya pamoja ili kuchunguza tiba yenye matumaini.
Uingereza inasema kwamba majaribio yake ndio makubwa zaidi dunuiani huku zaidi ya wagonjwa 5000 wakishiriki.
Na vituo vingi vya utafiti duniani vinajaribu kutumia damu ya waliopona kama dawa.
kuna aina tatu ya dawa zinazochunguzwa:
Dawa za kukabiliana na virusi vya ukimwi ambazo zinaathiri moja kwa moja uwezo wa virusi kushamiri mwilini zinaweza kuisaidia kinga - wagonjwa huathirika zaidi kinga zao zinapofanya kazi ya ziada  na kusababisha uharibifu mwilini.
Lakini ni dawa gani yenye matumaini ya kuzuia virusi vya corona?
Dkt Bruce Aylward, kutoka kwa shirika la Afya duniani , alisema kwamba Remdesivir  ndio dawa ya pekee inayoonyesha ishara za matumaini, baada ya kutumika China.
Dawa hiyo ya kukabiliana na virusi ilitenegenezwa kutibu Ebola lakini pia ikaonyesha kwamba inaweza kutibu magonjwa mengine.
Imeonekana kufaulu kutibu magonjwa mengine hatari ya coronavirus kama vile MERS na matatizo ya mapafu katika utafiti uliofanyiwa wanyama , ikionyesha matumaini ya uwezo wa kutibu virusi vya corona.
Matokeo ya majaribio ya dawa hiyo yaliovuja yalionyesha kwamba ina uwezo.
Ni mojawapo ya dawa nne katika majaribio hayo ya pamoja yanayofanywa na WHO huku kampuni inayoitenegeneza dawa hiyo Gilead pia ikiandaa majaribio.
Kumekuwa na mazungumzo chungu nzima , lakini yenye ushahidi mchache kwamba dawa tofauti za kukabiliana na virusi vya corona  Loponavir  na ritonavir  zinaweza kutibu virusi vya corona.
Kumekuwa na ushahidi kwamba zinaweza kufanya kazi katika maabara lakini utafiti miongoni mwa watu hazina matokeo ya haja.
Mchanganyikio wa dawa hizo mbili haukuimarisha hali ya mgonjwa kupona, kupunguza viwango vya vifo ama hata kiwango cha virusi kwa mgonjwa mwenye Covid 19.
Hatahivyo,huku majaribio hayo yakifanyiwa wagonjwa walio katika hali mbaya zaidi, karibia robo yao walifariki ikimaanisha kwamba huenda dawa hizo haziwezi kufanya kazi iwapo mgonjwa yuko katika awamu za mwisho za virusi vya corona.
Dawa za kukabiliana na malaria ni miongoni mwa dawa zinazofanyiwa majaribio na WHO.
Chloroquine  na Hudroxychloroquine  zinaweza kuwa na uwezo wa kukabiliana na virusi vya corona  mbali na kuzuia kinga kushambuliwa na virusi hivyo.
Dawa hizo zimeongezawa umaarufu  kama mojawapo ya tiba za coronavirus, kutokana na madai yaliotolewa na rais Trump , lakini pia kuna ushaidi mdogo kuhusu uwezo wake.
Hydroxychloroquine pia hutumika kama tiba ya ugonjwa wa baridi yabisi kwa kuwa inaweza kusaidia kinga mwilini.
Majaribio katika maabara  yameonyesha kwamba inaweza kuzuia virusi hivyo na kuna ushaihidi kutoka kwa madaktari unaosema inaweza kuwasaidia wagonjwa.
Hatahivyo, WHO inasema kwamba hakuna ushahidi wa moja kwa moja kuhusu uwezo wake.
Iwapo kinga mwilini inakabiliana na virusi  basi inaweza kusababisha uvimbe mwilini.
Hii hutokea iwapo mfumo wa kinga umepewa jukumu la kukabiliana na maambukizi , lakini hali hiyo inaweza kusababisha uharibifu mwilini na kusababisha kifo.
Majaribio hayo ya pamoja yanayofanywa na WHO pia yamehusisha dawa ya interferon Beta , ambayo hutumika kutibu mzio na uvimbe mdogo.
Interferon ni kundi la kemikali zinazotolewa mwilini wakati kinga inaposhambuliwa na virusi.
Watu waliopona maambukizi ya virusi vya corona wanapaswa kuwa na antibodies katika damu zao  ambazo zinaweza kushambulia virusi hivyo.
Wazo ni kuchukua sehemu ilio na antibodies hizo katika damu na kumpatia mgonjwa kama tiba.
Marekani imefanikiwa kutibu wagonjwa 500 kwa kutumia plasma hiyo na mataifa mengine yameanza kufuata mkondo huo.
Ni mapema mno kujua ni lini tunaweza kupata dawa ya kutibu virusi vya corona.
Hatahivyo , tunapaswa kuanza kupata matokeo ya majaribio  katika kipindi cha miezi michache ijayo.
Hiyo ni mapema zaidi ya tutakavyojua iwapo chanjo inayolinda dhidi ya maambukizi badala ya kutibu ina uwezo.
Hiyo ni kwa sababu madaktari wanajaribu dawa ambazo tayari zimetenegenezwa na zinajulikana kuwa salama katika upande wa matumizi yake , huku watafiti wa chanjo wakilazimika kuanza mwanzo.
Viliveile kuna dawa mpya za kukabiliana na virusi vya corona ambazo zinafanyiwa majaribio katika maabara lakini haziko tayari kufanyiwa majaribio miongoni mwa wanadamu.
Sababu ya wazi ya kutaka tiba ni kwamba itaokoa maisha, lakini pia inaweza kufutilia mbali amri za kutotoka nje.
Tiba yenye uwezo itafanya virusi vya corona kukosa nguvu.
Iwapo itazuia watu waliopo hospitali kuhitaji mashine za kusaidia kupumua basi hakuttakuwa na haja ya wagonjwa kupelekewa katika vyumba vya wagonjwa mahututi hivyobasi hakutahitaji uangalizi wa makini wa wagonjwa.
</doc>
<doc docid='bbc_habari-52244788' lang='swa' type='mono' source_url='https://www.bbc.co.uk/swahili/habari-52244788' term='COVID'>
Virusi vya corona: Wanaume wawili wathibitishwa kufa kutokana na Covid-19 Tanzania
Kulingana na taarifa ya Wizara ya afya kuhusu Ugonjwa wa virusi vya corona nchini Tanzania wanaume hao wote wawili waliokufa ni raia wa Tanzania.
Kulingana na taarifa ya Wizara ya afya kuhusu Ugonjwa wa virusi vya corona nchini Tanzania wanaume hao wote wawili waliokufa ni raia wa Tanzania.
Wagonjwa hao ni miongoni mwa wagonjwa waliothibitishwa kuwa na maambukizi ya covid-19.
Waliothibitishwa kupoteza maisha  ni  Mwanaume mwenye miaka 51, mtanzania mkazi wa Dar es Salaam na mwanaume wa miaka 57
Halikadhalika wizara ya afya imethibitisha kuwepo kwa wagonjwa wapya watano wa virusi vya corona.
Wagonjwa hao ni wote ni watanzania wakazi wa jijini Dar es Salaam.
Wagonjwa hao ni wanaume wanne wa miaka 68,54,57 na 41 na mwingine ni mwanamke mwenye miaka 35.
Katika hatua nyingine Serikali ya mapinduzi ya Zanzibar imetangaza kuwepo kwa wagonjwa wengine wawili  na kufanya idadi ya walioambukizwa nchini Tanzania kufikia 32, miongoni mwao watano wamepona kabisa.
Waliokutwa na maambukizi baada ya kupokea majibu ya watu waliokuwa wakishukiwa kuwa na maambukizi ni mtanzania mwenye miaka 33 aliyeripotiwa tarehe 7 mwezi Aprili.
Mgonjwa huyo alikuwa akisumbuliwa na homa kali, mafua na kifua na hivi sasa yuko katika kituo kwa ajili ya uangalizi
Mgonjwa wa pili ni Mtanzania mwenye miaka 24, naye aliripotiwa kuwa na mafua na kikohozi naye alichukuliwa sampuli  ambayo imeonesha kuwa ameambukizwa na tayari anaendelea na matibabu.
Wagonjwa hawa wote hawana historia ya kusafiri nje ya nchi kwa siku za hivi karibuni.
Wizara ya afya Zanzibar inaendelea kuwafuatilia watu wa karibu wa wagonjwa hao na wale waliokutana nao ili kudhibiti maambukizi zaidi.
Idadi ya watu walioambukizwa visiwani humo hivi sasa imefikia tisa baada ya ongezeko la wagonjwa hao wawili.
kufungwa kwa shule zote kuanzia za awali mpaka kidato cha sita kwa siku 30 zikiwa ni jitihada za kudhibiti maambukizi.
Serikali imekua ikiwahamasisha watu kunawa mikono na kutumia vitakasa mikono ili kuepuka kuambukizwa au kusambaza virusi vya corona.
Wizara ilifanya marekebisho ya ratiba kwa wale wanaotarajiwa kufanya mitihani tarehe 4 Mei, itasogezwa mbele kadiri ya matokeo yatakavyojitokeza ili nao wapate kusoma kwa kipindi kilekile kilichokubalika na ratiba hiyo.
Serikali pia ilisitisha michezo yote inayokusanya makundi ya watu kama vile ligi kuu ya Tanzania, Ligi daraja la pili, ligi daraja la kwanza lakini pia michezo ya shule za msingi (UMITASHUMTA),  michezo ya shule za sekondari(UMISETA) pamoja na michezo ya mashirika ya umma.
Kuzuwiwa kwa mikusanyiko yote ya watu wengi yakiwemo matamasha ya muziki, mikutano ya hadhara mbalimbali ikiwemo ya kisiasa.
</doc>
<doc docid='bbc_habari-52320795' lang='swa' type='mono' source_url='https://www.bbc.co.uk/swahili/habari-52320795' term='COVID'>
Virusi vya corona: Simba sasa wanapumzika barabarani Afrika Kusini
Wakati huu ambapo baadhi ya mataifa ya Afrika yameweka marufuku ya kutotoka nje ili kuzuia kusambaa kwa maambukizi ya virusi vya corano, bila shaka wanyamapori wamegundua kuwa watu wameondoka.
Wakati huu ambapo baadhi ya mataifa ya Afrika yameweka marufuku ya kutotoka nje ili kuzuia kusambaa kwa maambukizi ya virusi vya corano, bila shaka wanyamapori wamegundua kuwa watu wameondoka.
Katika moja ya hifadhi kubwa ya wanyama pori barani Afrika Simba wameamua kuchukua fursa hiyo kujipumzisha barabarani.
Msimamizi wa hifadhi ya Kruger nchini Afrika Kusini Bw. Richard Sowry siku ya Jumatano, alipokuwa katika operesheni ya kikazi alikutana na kundi kubwa la Simba waliokuwa katika usingizi mzito katikati ya barabara tofauti na hali ya kawaida ambapo watalii au wageni ndio wengi barabarani.
Lakini hifadhi ya Kruger, kama ilivyo hifadhi nyingine zimefungwa tangu Machi 25, ikiwa ni hatua ya kukabiliana na virusi vya corona.
Walinzi wa hifadhi hiyo wanasema kwa kawaida simba huwa wanaonekana barabarani nyakati za usiku.
Bw Sowry alikuwa anaendelea na shughuli ulinzi kuangalia kama wawindaji pori hawavamii wanyama katika muda wakati huu wa marufuku ya kutoka nje.
Simba ambaye ana umri mkubwa zaidi ni miaka 14, hivyo wamezoea kuona magari.Kwa kawaida bwana Sowry huwa anawaona simba wakiwa wamelala katika barabara za hifadhi wakati wa usiku katika majira ya baridi.
Wakati alipokuwa akiendesha gari karibu na hifadhi majira ya mchana siku ya Jumatano, aliwaona samba wakiwa wamejaa barabarani wakiwa wamelala jambo ambalo si la kawaida,hivyo ilimbidi arudi nyuma kama mita tano na kuwangalia.
Wakati akipiga picha kwa simu yake, Simba hao hata walikuwa hawajishughulishi kwanza wengi walikuwa katika usingizi mzito.
"Simba wamezoea watu wakiwa kwenye magari," alieleza.
"Wanyama wote huwa wanaogopa watu wakiwa wanatembea, hivyo kama ningetembea  wasingeweza kuniruhusu."
Kitu ambacho askari pori hawataki ni kuona simba kudhani kuwa barabara ziko salama kwa wao kupumzika.
Nyakati hizi simba wanakuwa wanaonekana wakiwa maeneo ya wazi kama mbwa pori  katika hifadhi lakini kwa upande mwingine bwana Sowry anadhani kuwa marufuku ya kuzuia watu kutoka nje haiweza kuleta mabadiliko makubwa katika tabia za wanyama pori.
"Hifadhi ya Kruger ni eneo la pori sana," alisema. "Limekuwa eneo la wanyama pori na litaendelea kuwa eneo la wanyama pori."
Anafurahia kuwashirikisha watu kuona picha zake kwa sababu sasa watu hawawezi kwenda kwenye mbuga za wanyama kutokana na mlipuko wa ugonjwa wa corona.
"Hii hali ni ngumu sana kwa kila mtu na lengo langu ni kuwapa watu furaha," alisema.
Siku ambayo Afrika Kusini ilirikodi vifo 34 vya watu waliokufa kutokana na ugonjwa wa Covid-19  na idadi ya watu wenye maambukizi kuwa  2,506 na kufanya taifa hilo kuwa ndio lililoathirika zaidi barani Afrika.
Marufuku ya kutotoka nje nchini, imeongezwa kwa muda wa wiki mbili nchini Afrika Kusini.
"Kila mtu ameelewa umuhimu wa marufuku hiyo na walinzi wa wanyama pori wapo kazini kufanya kazi zao za kila siku," alisema afisa wa habari Isaac Phaala.
Kwa upande wao simba, aliongeza, "kawaida wapo porini kwa sababu na sasa wanafurahia maisha kwa sababu wana uhuru wote, hakuna watu wanaokuja  kuwaona".
Lakini katika mbuga yeyote ya wanyama, unadhani ukiuliza simba anapenda kukaa kwenye lami au kwenye nyasi?
Lakini labda kutokana na mvua kubwa iliyonyesha Jumanne, ndio maana waliona bora kukaa kwenye lami kwa wakati huo kwa sababu simba hawapendi unyevunyevu  yaani simba hawapendi kukaa katika maji.
</doc>
<doc docid='bbc_habari-51941770' lang='swa' type='mono' source_url='https://www.bbc.co.uk/swahili/habari-51941770' term='COVID'>
Coronavirus: Majimbo 50 ya Marekani yakumbwa mlipuko wa virusi vya corona
Virusi vinavyoua vya coronavirus sasa vimekumba majimbo yote 50 huku jimbo la West Virginia likiripoti kisa cha kwanza cha maambukizi  Jumanne.
Virusi vinavyoua vya coronavirus sasa vimekumba majimbo yote 50 huku jimbo la West Virginia likiripoti kisa cha kwanza cha maambukizi  Jumanne.
Akitangaza kisa cha kwanza cha Covid-19 katika jimbo la  West Virginia, Governor Jim  amesema kuwa : "Tulifahamu kuwa hii inakuja."
Jiji la New York City limesema linaangalia uwezekano wa kufunga shughuli zote za umma sawa na ile iliyowekwa katika eneo la  San Francisco Bay.
Kumekua na vifo 108 nchini Marekani vilivyotokana na coronavirus na zaidi ya visa  6,300  vimethibitishwa kote nchini Marekani.
Kumekua na takriban visa  200,000  kote duniani na karibu watu 8,000 wamekufa kutokana na virusi vya corona.
Huku utawala wa rais Trump  ukiangalia jinsi ya kutoa pesa za kuchochea ukuaji wa uchumi zilizoripotiwa kuwa sawa na dola zipatazo bilioni $850,  waziri wa fedha Steve Mnuchin akisema kuwa utawala "unaangalia jinsi ya kuwatumia hundi Wamarekani mara moja".
Kiwango cha ukosefu wa ajira kimefikia hadi  20% - kikiwa kimeongezeka mara dufu ikilinganishwa na wakati wa msukosuko mkubwa wa kiuchumi wa mwaka 2008.
Je Jiji la New York linaangalia uwezekano wa kufanya nini?
Meya Bill de Blasio alisema ataamua katika kipindi cha siku mbili ikiwa atawaagiza wakazi wa jiji hilo wapatao milioni 8.5 "kupata hifadhi shelter in place".
Hatua hiyo inaweza kuwafanya watu wasalie nyumbani kwao tu, huku wakiruhusiwa kufanya matembezi ya lazima kununua bidhaa za nyumbani au dawa,kutembeza mbwa au kufanya mazoezi ili mradi waepuke mikusanyiko ya umma.
" Ni  uamuzi mgumu, mgumu sana vigumu ,"Bwana de Blasio alisema. "Hatujawahi kuwa katika hali hii kabla. Sijawahi kusikia kitu kama hiki katika historia ya jiji la New York ."
Maafisa  katika eneo la San Francisco Bay wamekwishatoa amri kwa wakazi milioni 6.7  kubakia nyumbani isipokua inapokua lazima hadi tarehe 7 Aprili.
Jeshi la Marekani linaweza kuwa na mchango gani?
Makamu rais wa Marekani Mike Pence amesema kuwa ikulu ya White House huenda ikaliita jeshi la Marekani kuanzisha hospitali katika maeneo yaliyokumbwa na virusi ikiwa wataombwa kufanya hivyo na magavana wa majimbo.
Aliuambia mkutano wa waandishi wa habari wa White House Jumanne kwamba  wanajeshi wahandisi wanaweza kuombwa kujenga hospitali, sinazofahamika kama -kikosi cha Mash (hospitali inayozunguka maeneo ya jeshi ) au kuimarisha hospitali zilizopo.
Mkuu wa kikosi cha Mash cha Pentagon Mark Esper amesema kuwa Marekani itasaidia uwepo wa barakoa za kupumulia milioni tano na  vifaa vya kupumua hadi  2,000 kuanzisha idara ya afya ya Marekani
Alisema kuwa jeshi litasaidia pia kufungua maambara 14 za kupima virusi vya corona kuwapima raia wa kawaida.
Ni zipi taarifa za hivi punde kutoka Marekani?
Jumanne, Florida ilijiunga na majimbo 11 katika kufunga baa na migahawa katika moja ya sikukuu  maarufu ya  St Patrick ambayo Marekani imeiathimisha katika wakati wa amani.
Waandalizi wa  Kentucky Derby - ambalo ni tukio la michezo  ambalo limekua likiendelea - limeahirisha mashindanoya mbio za farasihadi mwezi Septemba.
Lilikua ni tukio la hivi karibuni lililojipata likiondolewa kutoka kwenye kalenda kwasababu ya coronavirus, sambamba na shindano la gofu la Masters na  la  Machi la mpira wa kikapu- Madness basketball extravaganza.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins (Baltimore, Marekani), maafisa wa eneo
Mara ya mwisho kufanyiwa mabadiliko 21 Machi 2020, 15:00 GMT +1.
Rais Donald Trump - ambaye anataka kuchaguliwa tena mwezi wa Novemba- aliuambia mkutano wa waandishi wa habari  Jumanne mchana kuwa vikwazo vya  vya kusafiri ndani ya Marekani vinajadiliwa.
"Unaweza kufunga shughuli zote kitaifa," Bwana Trumpalisema. "Tuna matumaini, tutahitaje hilo. Ni hatua kubwa sana."
Pia alitetea ujumbe wake wa Twitter alioutoa Jumatatu  akiyaita maambukuzi   "Virusi vya Kichina",  ambayo wakosoaji  wanasema ni ubaguzi.
"Ilitoka Uchina "aliwaambia maripota.
Bwana Trump alisema kuwa Jumanne kuhusiana na mlipuko : "Nilihisi kuwa ni janga lamuda mrefu kabla ya ktangazwa kuwa janga."
</doc>
<doc docid='bbc_habari-52288023' lang='swa' type='mono' source_url='https://www.bbc.co.uk/swahili/habari-52288023' term='COVID'>
Virusi vya corona: Congo inavyopambana na Ebola na corona kwa wakati mmoja
Wakati  maambukizi ya kwanza ya ugonjwa wa COVID-19 yalipothibitishwa nchini Jamuhuri ya Kidemokrasia ya Congo mapema mwezi Machi, taifa hilo lilikuwa limetangaza kuwa liko huru na ugonjwa wa ebola kwa wiki kadhaa.
Wakati  maambukizi ya kwanza ya ugonjwa wa COVID-19 yalipothibitishwa nchini Jamuhuri ya Kidemokrasia ya Congo mapema mwezi Machi, taifa hilo lilikuwa limetangaza kuwa liko huru na ugonjwa wa ebola kwa wiki kadhaa.
Ilidhaniwa kuwa vifaa tiba ambavyo vilitumika kukabiliana na ugonjwa wa ebola vingeweza kukabiliana na ugonjwa mpya wa corona.
Lakini Ijumaa, ikiwa ni siku mbili tu baada ya Shirika la afya duniani kutangaza mwisho wa mlipuko wa Ebola uliosababisha vifo zaidi ya 2,000,  wagonjwa wengine waliripotiwa kupata maambukizi ya ebola mjini Beni mashariki mwa DRC
Wakati ugonjwa wa Corona ukisambaa nchini humo, mamlaka ya afya ambayo sasa  kukabiliana na magonjwa yote mawili ya mlipuko hatari wakati wakiwahudumia wagonjwa wa mlipuko wa kipindupindu pia.
Maambukizi ya Ebola, yalisambaa zaidi Mashariki mwa Congo tofauti na  COVID-19  ambayo imesambaa katika mji mkuu wa Kinshasa,mpaka kwenye majimbo yenye mgogoro ambapo kuna wagonjwa 235 walioripotiwa kwa ujumla.
Wakati Ebola, ambayo bado haina kinga au tiba ambayo imethibitika kuwepo duniani kukabiliana na janga hilo.
Dunia sasa inakabiliana na janga hilohilo la kutafuta tiba au chanjo pamoja na msaada wa kuweza kukabiliana na ugonjwa wa mlipuko.
Mchanganyiko wa taarifa mbili kuhusu maambukizi mapya ya magonjwa yanayoambukiza barani Afrika, yameondoa imani ya watu kwa serikali zao kuwa na uwezo wa kukabiliana na magonjwa ya mlipuko.
Kwa kuanzia katika hatua ya kusitisha mpango wa kufunga mji wa Kinshasa.
Mikakati mipya ya kutoa jukumu kwa vyombo vya usalama kuhakikisha kuwa watu wanafuata maagizo ni makosa ambayo yanairudia, wakati wa maambukizi ya corona.
"Baadhi ya njia hatari ya kukabiliana na anga hilo ni kuwa na kujiamini kupita kiasi kuwa waliweza kukabiliana na Ebola basi wataweza katika janga hili piaâ¦ ," alisema Tariq Riebl, afisa wa Umoja wa mataifa.
Aliongeza kuwa ugonjwa huu ni sawa na timu mbili tofauti.
Kutokomezwa kwa ugonjwa wa Ebola kulileta matumaini kuwa baadhi ya rasilimali ambazo zilitumika kwa kipindi cha kipindi cha miezi 20 kuwatibu wagonjwa wa ebola, ikiwa ni pamoja na maabara, vifaa tiba na wataalamu wa afya ambao walielimishwa jinsi ya kukabiliana na magonjwa yanayoambukiza.
Mipango hiyo inabidi irejerewe tena katika suala la vituo vilivyokuwa vinatumika katika wagonjwa kutumiwa na waonjwa wa corona, visa vipya vinaonyesha kuwa vituo vya Ebola vinahitajika kufunguliwa tena ili kuwatibu wagonjwa wa ebola.
Maambukizi ya mwanaume mwenye miaka 26, yamepelekea utafiti kufanyika ili kubaini maambukizi ya Ebola, aliyapata wapi.
Kipindi ambacho mtu aliyekufa na Ebola kutangazwa nchini humo ilikuwa Februari 17,kufanya mnyororo wa maambukizi ambayo hayajafahamika kutiliwa shaka.
Hata kama hawatapatikana , sasa watahitaji siku 42 ambazo ni mara mbili ya siku 21-ambazo walikuwa wanakaa awali kabla ugonjwa huo haujatangazwa kuisha.
Wakati mamilioni ya fedha yakiwa yametumika kupambana na Ebola, sasa hakuna ufadhili wa kutosha , ufadhili unatolewa kwa mujibu wa shirika la afya duniania WHO, ambapo dola milioni 20 zinahitajika kutumika kukabiliana na majanga yote.
Serikali ya Jamuhuri ya Kidemokrasia ya Congo , imeweka bajeti ya dola milioni 135 kukabiliana na ugonjwa huo, kwa kuangalia ukubwa wan chi na idadi ya maambukizi kuwa kubwa zaidi ya maambukizi ya Ebola - lakini ufadhili ni mdogo kutoka nje na ndani ya nchi.
Ingawa baadhi ya ufadhili wa  Ebola ulitumika kujenga majengo mapya ya huduma za afya, wafanyakazi wa msaada wametoa angalizo kuwa ni kiwango kidogo cha ufadhili kiliwekezwa kwenye sekta hiyo ya afya, na kufanya kuwa ni vigumu kuakabiliana na mlipuko huu mpya.
Kuna maabara moja tu mjini Kinshasa yenye rasilimali ambazo zinahitajika katika taifa hilo ambapo sampuli zapatazo ya milioni 80 zinahitajika, ndio maana kuna ucheleweshaji wa upatikanaji wa majibu ya vipimo.
"Fedha iliyokuja kwa ajili ya  Ebola, lakini ilitumika zaidi na asasi  zenyewe na hazikuweza kusaidia sekta ya afya kitaifa.
Makundi ya msaada yanasema kuwa yako tayari kusaidia taifa hilo kukabiliana na janga jipya la ugonjwa wa maambukizi .
- Baadhi wakiwa tayari katika programu lakini changamoto ni mipaka kufungwa, hivyo inawawia vigumu kutuma wataalamu wao.
"Wakati wa Ebola, zaidi ya mamilioni ya dolla yalitolewa, visa zaidi ya 3,000-na maelfu ya wafanyakazi walitumwa kuja kupambana na ugonjwa huo," alisema Riebl wa UN. "Kwa upande wa virusi vya corona, tatizo halipo Kongo peke yake hivyo ni ngumu kutuma nguvu kazi ya kiasi hicho".
Ingawa congo ina uzoefu wa kushughulikia mlipuko wa Ebola mara nne, lakini mlipuko wa sasa unakuja wakati ambao Ebola unakuwa ugonjwa wa pili dunian  kuambukiza.
Makundi ya kutoa misaada yanasema kuwa mlipuko wa  ebola umekuwa somo kwa mlipuko wa virusi vya corona, haswa katika umuhimu wa kuhakikisha kuwa jamiii na wafanyakazi wa afya wanapewa kipaumbele.
Mashirika ya msaada wa kibinadamu yanatarajiwa kuchukua hatua kukabiliana na virusi hivi , ambapo sasa serikali zinakabiliana na janga hilo katika mji mkuu.
"Hali hii ya corona ni tofauti na itatufanya tuone ufanyaji kazi tofauti na wakati wa mlipuko wa Ebola," alisema Dr. Rigo Fraterne Muhayangabo, Mkurugenzi wa  International Medical Corps nchini Congo. "Kuna matumaini kuwa hatutaona matokeo yanayofanana na wakati uliopita."
Lakini dalili za kutoiamini serikali tayari zimeanza kujitokeza.
Wananchi wengi waliamini kuwa wakati wa mlipuko wa Ebola ulikuwa wakati wa kupata fedha, na sasa wasiwasi huo huo uko miongoni mwa wafanyakazi wa mashirika ya usaidizi.
Wakati mamlaka ilipotangaza mgonjwa wa kwanza kuwa na corona kuwa alikuwa ametokea ughaibuni mwezi Machi, walieleza taifa alilotokea tofauti , taifa lake tofauti  na hata karantini aliyokuepo haikuwa ya kweli, kila taarifa haikuwa ya kweli kuhusu mgonjwa huyo wa kwanza.
Hali ambayo haikusaidia na zaidi ilileta mchanganyiko wa watu, wa mji wa Kinshasa ambao una watu wapatao milioni10 na wakati ambao waliamua kusitisha kufunga mji huo mara baada ya amri ya katazo la kutoka nje kutangazwa.
Amri ya kufunga mji wa kibiashara wa Kinshasa wiki iliyopita ulitaka kuanzishwa katika  miji ya mashariki ya Beni na Butembo.
Lakini makundi ya haki za binadamu yamekosoa namna ambavyo bara la Afrika linakabiliana na magonjwa ya mlipuko kwa ,kutumia nguvu.
Wakati wa mlipuko wa Ebola  askari na polisi walitumika kutumia  katika vituo vya matibabu na sasa corona askari awanatumika zaidi.
Askari wameuwa watu wapatao watatu nchi humo katika harakati za kukabiliana na ugonjwa huu mpya, mwishoni mwa Machi kwa mujibu wa UN ambao walizungumza na shirika la Human Rights Watch (HRW), wakati madereva wa pikipiki mjini  Beni walisema kuwa askari walikuwa wanawapiga kwa kutofuata utaratibu wa makatazo ya usafirinyaliyowekwa.
Hofu ya hali ya kiusalama haswa katika eneo la mashariki ya Kongo ambalo lina migogoro.
Vurugu katika ukanda huo, ramani zinaonyesha kuwa waasi wamesitisha mashambulizi kutokana na maambukizi haya hivyo kama vyombo vya usalama vitahusishwa na mapambano ya magonjwa haya, hali inaweza kubadilika.
Serikali imewakata makundi makundi ya upiganaji pamoja na operesheni  ambazo askari walikuwa wanazifanya zisimame.
Huko Beni, eneo ambalo ugonjwa wa Ebola umeacha familia nyingi simanzi na yatima kuwa wengi, watoto wanahangaika na bei za juu za chakula ambazo zimepanda sokoni kutokana na mlipuko wa corona.
Wakati huu wa mlipuko, maskini wanazidi kuwa maskini na kuhangaika zaidina na wanaweza kuwaunga mkono waasi kutokana na hali ngumu ya maisha.
</doc>
<doc docid='bbc_habari-52467083' lang='swa' type='mono' source_url='https://www.bbc.co.uk/swahili/habari-52467083' term='COVID'>
Virusi vya corona: India yakataa vifaa vya kupima virusi hivyo kutoka China
India imesitisha uagizaji wa karibu vifaa nusu milioni vya kupimia virusi vya corona kutoka China baada ya kubainika kuwa vifaa hivyo ''Vina dosari''.
India imesitisha uagizaji wa karibu vifaa nusu milioni vya kupimia virusi vya corona kutoka China baada ya kubainika kuwa vifaa hivyo ''Vina dosari''.
Mji wa Delhi pia umeondoa vifaa ambavyo tayari vilikuwa vinatumika katika majimbo kadhaa.
Vifaa hivyo huchukua muda wa karibu dakika 30 kutoa majibu. Hutumiwa kusaidia maafisa kuelewa hali ya maambukizi katika eneo fulani.
China imekasirishwa na madai ya India.
''Ubora wa vifaa tiba kutoka China ni jambo linalopewa kipaumbele. Si haki kwa watu fulani kuita vifaa vitokavyo China kuwa  vyenye ''dosari'' alieleza msemaji wa ubalozi wa China Ji Rong katika taarifa yake siku ya Jumanne.
Vifaa hivi vya upimaji haviwezi kupima virusi vya corona vyenyewe na wanasayansi kadhaa wameeleza kuhusu matumizi yake katika kubaini ugonjwa.
Majimbo kadhaa nchini India yamekuwa yakishinikiza baraza la utafiti(ICMR) nchini humo kuruhusu vipimo kwa kutumia vifaa hivyo kutokana na madai kuwa India haifanyi jitihada za kutosha.
Awali ICMR ilikua ikikataa, lakini ilifungua milango, kuingiza vifaa vya upimaji kutoka kwa makampuni mawili ya nchini China.
Hatahivyo, muda mfupi baada ya majimbo kadhaa kuanza kulalamika kuwa vifaa hivyo vya kupimia vina uhakiki wa 5% pekee, yakiongeza kuwa yalivitumia kwa wagonjwa ambao tayari walishafahamu kuwa wana maambukizi , lakini majibu yalionekana hawajaambukizwa.
Pia vifaa hivyo vilishindwa upande wa jaribio la ubora wake lililofanywa na ICMR.
Siku ya Jumatatu, suala hilo lilikuwa na changamoto zaidi baada ya mahakama ya juu ya mjini Delhi kutoa uamuzi kuhusu gharama za vifaa hivyo ikisema kuwa serikali imetumia pesa nyingi.
Hatahivyo, maafisa wameviambia vyombo vya habari nchini humo kuwa serikali ''haitapoteza hata rupia moja'' kwa kuahirisha kuagiza vifaa hivyo kwa kuwa hawajailipa China malipo ya awali, na kufunga kabisa zoezi la uingizaji wa vifaa hivyo nchini India.
Nchi nyingine kadhaa zimeripoti tatizo kama hilo kwa vifaa kutoka China, lakini Beijing imekana kuhusu madai ya vifaa vyake kutokuwa na ubora.
Nchini Marekani, gazeti la New York Times liliripoti kuwa vifaa vya kupimia ambavyo''kwa kweli havina ubora'' vimefurika  katika soko la nchini Marekani, likisema kuwa vifaa hivyo vimekuwa vikitoa majibu kimakosa kuwa hawajaambukizwa wakati ukweli ni kuwa wana maambukizi.
Nchini Uingereza, wanasayansi walilalamikia ufanisi wa vifaa hivyo na Waziri wa Afya Matt Hancock aliviambia vyombo vya habari kuwa vifaa hivyo ''havina ubora wa kutosha''
Kwa sasa inaonesha kuwa vipimo vya maabara, ambavyo vina mchakato mrefu na vyenye kuchukua muda mrefu, bado ni njia pekee ya kuaminika.
Kanuni ni rahisi sana - kipimo kinaegemea katika kuangalia  ni msingi wa kuangalia kinga ya mwili dhidi ya  Covid-19 kutoka kwenye sampuli za damu.
Kimefananishwa na namna ya kipimo cha ndio au hapana cha kipimo cha ujauzito.
</doc>
<doc docid='bbc_habari-52280899' lang='swa' type='mono' source_url='https://www.bbc.co.uk/swahili/habari-52280899' term='COVID'>
Virusi vya Corona: Je, kuna siri ipi ya maambukizi kupungua Afrika Kusini
Kwa kipindi cha wiki mbili zilizopita , Afrika Kusini imeafikia hali ambayo madaktari wameshindwa kuelezea: kushuka kwa ghafla kwa viwango vya maambukizi vya kila siku.
Kwa kipindi cha wiki mbili zilizopita , Afrika Kusini imeafikia hali ambayo madaktari wameshindwa kuelezea: kushuka kwa ghafla kwa viwango vya maambukizi vya kila siku.
Vitanda hospitalini viko tayari, wadi zote zimeandaliwa, operesheni ambazo hazina dharura zimeahirishwa huku ambulensi zikiongezwa vifaa.
Wakati huohuo maafisa wa Afya wamekuwa wakifanya mazoezi ya maelezo ya kukabiliana na virusi vya corona kwa wiki kadhaa  huku wengine wakihudumu masaa mengi katika mikutano ya mtandaoni wakijiandaa na kuimarisha mipango yao ya dharura.
Hata hivyo kufikia sasa na mbali na utabiri uliotolewa , hospitali za Afrika Kusini zimesalia kuwa tulivu:Tsunami ya maambukizi ambayo wataalam wengi walikuwa wametabiri haijafanikiwa. Ni kitu cha kushangaza.
''Hakuna anayejua kile kinachoendelea,'' anasema Dkt Evan Shoul  mtaalam wa magonjwa ya maambukizi mjini Johannesburg.
Tom Boyles , daktari wa kukabiliana na magonjwa ya maambukizi  katika hospitali ya Helen Jose mojawapo ya kituo kikubwa cha Afya pia anasema kwamba wameshangazwa na hali ilivyo.
''Tumekuwa tukitoa wito wa utulivu kabla ya virusi hivyo kusambaa kwa takriban wiki tatu. Tulikuwa tunaandaa kila kitu hapa. Lakini virusi hivyo havijatuathiri kama ilivyotarajiwa. ni kitu kisichoaminika''.
Wataalam wa Afya wanaonya , hatahivyo kwamba ni mapema mno kutumia matokeo hayo kama hatua muhimu iliopigwa, na wana wasiwasi kwamba huenda ikapunguza kasi ya kukabiliana na virusi hivyo
Rais Ramaphosa amependekeza kwamba wiki mbili za kujitenga ndio zilizosababisha hali hiyo na ameongeza masharti hayo kutekelezwa kote nchini kwa kuwa yalitarajiwa kukamilika katika kipindi cha wiki moja, hadi mwisho wa mwezi huu.
Hatahivyo kwa kuwa mataifa mengine pia yameweka masharti makali hayajafanikiwa kupata matokea kama hayo. ivyobasi huku taifa hilo na bara la Afrika kwa jumla likiendelea kujiandaa kwa janga baya zaidi la viruasi vya corona madaktari wanashindwa kuelezea kile kinachoendelea Afrika Kusini.
Takriban wiki tano zimepita tangu kisa cha kwanza cha Covid 19 kuripotiwa nchini Afrika Kusini , na kufikia tarehe 28 Mwezi Machi idadi ya maambukizi ilikuwa ikiongezeka.
Lakini tangu wakati huo kila kitu kimekuwa kikiwa sawa na mataifa mengine ambapo visa vimekuwa vikigundulika tarehe sawa.
lakini Jumamosi iliopita idadi ya visa vya maambukizi ilishuka ghafla  kutoka watu 243 kwa siku hadi 17 na hivyobasi kuwa na wastani wa visa 50 vipya kila siku.
Je inawezekana kwamba masharti makali ya Afrika Kusini ya kujitenga na kutotoka nje na usakaji wa hali ya juu ya watu waliokaribiana na wagonjwa yanaweza kuwa yanazaa matunda? ama ni mapumzika ya muda kabla ya janga baya kutokea?
Mwisho wa wiki iliopita , rais Ramaphosa alisema kwamba ni mapema mno kufanya uchanganuzi wa maana, lakini akisisitiza kwamba tangu karantini kuanza kutekelezwa , ongezeko la maambukizi ya kila siku lilikuwa limepungua kutoka asilimia 42 hadi asilimia 4 pekee.
''Nadhani jinsi tunavyoendelea kuwapima watu zaidi, ndio tutazidi kugundua iwapo ni kiwiliwili au ni kweli . Bado hatujaathirika sana'' , alisema Precious Matotso , afisa wa Afya umma ambaye anachunguza janga hilo Afrika kusini kwa niaba ya shirika la Afya duniani WHO.
Nchini Afrika Kusini , mjadala wa kwamba bado ni mapema mno kuafikia hitimisho thabiti kuhusu kuenea kwa virusi vya corona ni wazo la kila mmoja. Ni vigumu kutabiri ni njia gani itakayochukuliwa, ile ya maambukizi ya kiwango cha kadri , ile ya kiwango cha chini ama ile ya maambukizi ya juu.
''Hatuna ushahidi wa kuenea pakubwa kwa ugonjwa huo,'' anasema Stavros Nicolaous, afisa mkuu mtendaji wa Afya ambaye ni mshirikishi wa kukabiliana na janga la corona katika sekta ya kibinafsi.
''Huenda kuna ishara za mapema za kutia moyo, lakini hofu yangu ni kwamba watu wataanza kufurahia na kuwacha kufuata masharti kulingana na data iliopo'', anaongezea.
Hali ya upweke inayosababishwa na kipindi cha utulivu kabla ya kimbunga kikali  kama inavyoelezewa na waziri wa Afya Zweli Mkhize wiki iliopita inakamilishwa na uvumi.
Uvumi uliopo ni kwamba virusi hivyo vilivyoingizwa nchini Afrika Kusini na mataifa mengine ya Afrika na wasafiri matajiri pamoja na raia wa kigeni , vitaingia miongoni mwa watu masikini na maeneo ya mitaa yenye nyumba za kukaribiana na kusambaa kwa haraka.
Kulingana na wataalam , hii ndio awamu iliosalia ya mlipuko huo  huku maambukizi kadhaa yakiripotiwa katika baadhi ya mabaraza ya miji.
Lakini madaktari hapa na katika mataifa jirani wamegundua kwamba hospitali za umma hazijapata ishara yoyote ya ongezeko la kulazwa kwa wagonjwa wenye tatizo la kupumua, ikiwa ndio ishara kwamba licha ya ukosefu wa ushahidi virusi hivyo vinasamabaa kwa haraka.
Nadharia moja ni kwamba raia wa Afrika Kusini wanakinga dhidi ya virusi hivyo.
Wengine wanahoji kwamba huneda ni kutokana na tiba kadhaa za afya, kuanzia chanjo ya kifua kikuu ambayo raia wote wanapewa wanapozaliwa , hadi tiba ya kukabilia na virusi vya ukimwi  ama hata majukumu tofauti ya enzymes katika makundi kadhaa ya watu.
Lakini madai haya hayajathibitishwa.
''kama haya yamekuwepo kwa muda . Ningeshangaa iwapo ingekuwa matokeo ya chanjo....hizo ni nadharia. huenda sio za kweli''.
Profesa Salim Karim , mtaalam bingwa wa kukabiliana na HIV anaamini kuna nadharia kadhaa , lakini hakuna la kweli
''Sidhani kwamba kuna mtu duniani aliye na jibu sahihi'', alisema.
Wakati huohuo, alisema kwamba taifa hilo linajiandaa kana kwamba kuna Tusunami inayotarajiwa. Hisia iliopo ni ile ya wasiwasi, alisema.
Ukweli ni kwamba hali hii , mbali na kile kinachotokea kote duniani, kimewafanya wataalam kufikiria iwapo ni utulivu wa muda mfupi kabla ya kile ambacho madaktari wanataja kuongezeka maradufu kwa visa vya ugonjwa huo.
Wakosoaji kadhaa wamewasilisha hofu zao kwamba mfumo wa Afya nchini humo umeshindwa kuweka vipimo vya umma na kwamba serikali inategemea kliniki za kibinafsi.
Taarifa za siri kutoka Idara ya Afya ambazo BBC ilizipata zinasema kwamba kumekuwa na ongezeko la hofu kuhusu usimamizi na kushindwa kufanya kazi kwa mfumo wa serikali hususan kuhusiana na viwango vya chini vya upimaji wa virusi hiv
Lakini wasiwasi huo pia umekabiliwa na imani kubwa kwamba serikali ina ushahidi ya jinsi inavyokabiliana na janga hilo.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_51887136' lang='swa' type='mono' source_url='https://www.bbc.co.uk/swahili/51887136' term='COVID'>
Coronavirus: Rwanda yatangaza kisa chake cha kwanza cha virusi vya Corona (COVID-19)
Rwanda imethibitisha kisa chake cha kwanza cha virusi vya  Corona (COVID-19). Mgonjwa huyo ni raia wa India aliyewasili Rwanda Machi 8 kutoka Mumbai, India, kulingana na taarifa iliyotolewa na wizara ya afya.
Rwanda imethibitisha kisa chake cha kwanza cha virusi vya  Corona (COVID-19). Mgonjwa huyo ni raia wa India aliyewasili Rwanda Machi 8 kutoka Mumbai, India, kulingana na taarifa iliyotolewa na wizara ya afya.
Raia huyo hakuwa na dalili zozote za virusi vya Corona wakati anawasili nchini Rwanda na alijipeleka mwenyewe kwenye kituo cha afya Machi 13, ambapo alifanyiwa vipimo mara moja.
Wizara ya afya imesema kwa sasa anaendelea na matibabu, hali yake imeimarika na ametengwa na wagonjwa wengine.
Wote aliotangamana na mgonjwa huyo wanaendelea kutafutwa katika juhudi za kuudhibiti ugonjwa huo.
''Raia wote wa Rwanda wanastahili kufuata sheria zote zilizotolewa na wizara ya afya hasa kuhusu kuosha mikono kila mara,'' taarifa hiyo imesema.
Kagame asema Rwanda iko tayari kukabialiana na janga la Corona
Kupitia ujumbe wake katika mtandao wa Twitter, Rais Paul Kagame amesema, '' Kama kawaida tutapita changamoto hizi kupitia ushirkiano.''
Alitaka raia kufikiria waathirika, familia zao na rafiki zao.''
Bwana Kagame amewatakia wagonjwa wote afueni ya haraka na kumshukuru Dr Tedros Adhanom Ghebreyesus, Mkuu wa Shirika la Afya Duniani la Umoja wa Mataifa (WHO), na idara yote kwa ujumla kwa uongozi wao wakati huu wa majaribu na kuwaombea wahudumu wa afya kuendelea kuwa imara wanapokuwa mstari wa mbele kukabiliana na janga hili.
Taarifa hiyo pia imesihi raia kutohudhuria mikusanyko ya umma na kuarifu mamlaka iwapo watashuhudia tukio wanalolishuku kupiga simu kupitia nambari 114.
Kupitia mahojiano na kituo cha redio cha taifa cha Radio Rwanda, Dr Ngamije Daniel, Waziri wa Afya wa Rwanda amesema kwamba nchi yake iko tayari kupambana na virusi hivyo.
''Nchi iko tayari ... kwa misingi wafanyakazi wenye ujuzi...''
Waziri Dr Ngamije pia amesema kwamba katika kipindi cha wiki mbili zijazo kuanzia Jumamosi, mikusanyiko ambayo  sio lazima au makutano yoyote ya watu imepigwa marufuku.
Aidha, shirika la ndege la Rwanda limetangaza kusitisha safari zake za ndege kwa muda kwena nchini India kwasababu ya mlipuko wa Corona hadi Aprili 30, 2020 na kuahidi kwamba aitachukua hatua kadhaa kwa safariki walioathirika kama kubadilisha safari zao bila malipo ya ziada au hata kuwarejeshea pesa zao walioathirika.
Nchi zingine zilizothibitisha mgonjwa wa virusi vya Corona
Wakati huohuo, Sudan imesema mwanamume aliyekuwa na umri wa miaka ya 50 na kuaga dunia Alhamisi katika mji mkuu wa Khartoum alikuwa na virusi vya Corona.
Mwanamume huyo alikuwa ametembelea Falme za Kiarabu wiki ya kwanza ya mwezi Machi, kwa mujibu wa mamlaka.
Sudan imesitisha utoaji wa visa kwa nchi 8 ikiwemo Italia na nchi jirani ya Misri kwa hofu ya mlipuko wa ugonjwa wa Corona.
Nchini Misri, usafiri wa basi pia umesitishwa.
Misri ilikuwa nchi ya kwanza Afrika kuthibitisha kisa cha kwanza cha virusi vya corona pamoja na vifo viwili vya ugonjwa huo huku visa 80 vikiripotiwa.
Aidha, kisa cha kwanza cha virusi vya corona kimethibitishwa nchini Kenya. Waziri wa afya Mutahi Kagwe amesema kwamba mtu mwenye maambikizi ya virusi vya Corona alithibitishwa kuwa ana maambukizi hayo Alhamisi usiku.
Nchini Ethiopia mamlaka za nchi hiyo pia imetangaza kisa cha kwanza cha maambukizi ya coronavirus.
Mgonjwa wa Ethiopia ni raia wa Japani.
</doc>
<doc docid='bbc_habari-52280132' lang='swa' type='mono' source_url='https://www.bbc.co.uk/swahili/habari-52280132' term='COVID'>
Virusi vya corona: Umoja wa Mataifa wasema Trump anafanya 'hatari kubwa'
Rais wa Marekani Donald Trump amekosolewa vikali kwa kuzuia ufadhili wa Marekani katika shirika la Afya Duniani WHO  huku mlipuko wa virusi hivyo ukiendelea kuathiri maeneo mengi.
Rais wa Marekani Donald Trump amekosolewa vikali kwa kuzuia ufadhili wa Marekani katika shirika la Afya Duniani WHO  huku mlipuko wa virusi hivyo ukiendelea kuathiri maeneo mengi.
Bill Gates, ambaye ni mfadhili mkuu wa shirika la Afya Duniani WHO amesema kwamba hatua hiyo ni 'hatari kubwa'.
Rais Trump alisema siku ya Jumanne kwamba shirika hilo limefeli katika majukumu yake ya kukabiliana na virusi hivyo.
Lakini kiongozi wa shirika hilo amesema kuwa lengo kuu kwa sasa ni kujaribu kuzuia maambukizi  na kwamba 'hakuna muda wa kupotez'a, alisema Mkurugenzi mkuu Tedron Adhanom Gabrehyessus katika chapisho la Twitter.
Katibu mkuu wa shirika la Umoja wa mataifa UN Antonio Guterres  alisema kwamba sio wakati wa kusitisha ufadhili kwa WHO hatua ambayo itaathiri pakubwa juhudi za ulimwengu kukabiliana na mlipuko huo.
Rais  Trump alisema kuwa uongozi wake utasitisha ufadhili kwa Shirika la afya duniani (WHO).
Aidha kiongozi huyo aliushutumu Umoja wa mataifa kwa kutoweza kukabiliana na kusambaa kwa janga hili la virusi vya corona ambavyo vilianzia nchini China, na linapaswa kulaumiwa.
Bwana Trump awali aliishutumu WHO kwa kuipendelea  China.
Aidha rais Trump mwenyewe alikosolewa nchini mwake kwa namna anavyokabiliana na mlipuko huo nchini mwake.
"Ninawapa muongozo utawala wangu kusitisha ufadhili  wakati Shirika la afya duniani likiwa linachunguzwa katika majukumu yake yaliyoshindwa kuyatimiza katika kukabiliana na usambaaji wa virusi vya corona ," Bwana Trump aliwaambia waandishi katika  White House.
Shirika la afya duniani -WHO limeshindwa majukumu yake muhimu na wanapaswa kuwajibishwa, " aliongeza.
Katibu mkuu wa Umoja wa mataifa  AntÃ³nio Guterres alisema kuwa wakati huu si wakati wa kukata ufadhili kwa WHO.
Marekani ndio mfadhili mkubwa wa WHO' anayetoa ufadhili wa kiasi cha dola milioni  400 ambayo ni 15% ya  bajeti yake ya mwaka jana.
China ilichangia mwaka  2018-19 karibu dola milioni 76m  na yapata dola milioni 10 katika ufadhili, kwa mujibu wa mtandao wa shirika la afya duniani.
Shirika hilo lilitenga kiasi cha dola milioni 675 kukabiliana na magonjwa ya mlipuko na limeripotiwa kuwa litaongeza fedha hizo hadi karibu dola bilioni moja.
"Mlipuko huu wa ugonjwa wa  ovid-19  unatia wasiwasi kama ukarimu wa Marekani umepewa kipaumbele sahihi au la," rais alisema.
Marekani ina idadi kubwa ya maambukizi ya virusi vya corona duniani kwa kuwa na wagonjwa 608,377 na vifo vilivyotokana na ugonjwa huo kufikia 25,981.
Rais Trump ameishutumu  WHO kwa kushindwa kukabiliana na mlipuko huu ulipoanza kwa mara ya kwanza mjini wa Wuhan.
"Hivi  WHO imefanya kazi yake ipasavyo kwa kutumia wataalamu wake wa afya  kuchunguza hali ilivyo  China na kubaini ukosefu wa uwazi kwa kuwa  kuna idadi ndogo ya vifo  vilivyotokana na mlipuko huo," aliwaambia waandishi.
"Tukibaini hayo tutaweza kuokoa maisha ya maelfu ya watu na kuzuia uchumi wa dunia kuanguka. Lakini  WHO iko tayari kuiamini China bila kuangalia uhalisia na kutetea hatua zinazochukuliwa na serikai ya China.
Ripota wa White House walinukuu kuwa bwana Trump mwenyewe alisifu itihada za China katika kukabilianna na janga hili na kuhofia hatari ya ugonjwa huo nchini mwake.
Akizungumza akiwa katika busatani ya Rose iliyopo White House, Rais Trump alisema pia mipango ya kuachana na amri hiyo ya kutotoka nje iko ukingonui.
Bwana Trump alisababisha taharuki siku ya Jumatatu kwa kusema kuwa yeye na magavana wa majimbo wana mamlaka ya kuachia watu waendelee na shughuli zao na kurudisha uchumi.
Lakini siku ya Jumanne , alibadilisha muelekeo na kusema kuwa magavana ndio wanawajibika katika hilo.
"Magavana wanapaswa kufanyia kazi suala hilo vizuri sana  na kuhakikisha kila kitu kinaenda kwa weredi , kwa sababu ikitokea ndivyo sivyo watawajibishwa.."
Wataalamu wanakubali kuwa ni magavana ndio wana jukumu la kuweka sheria  katika majimbo ya Marekani.
Mapema Jumanne, gavana wa New York Andrew Cuomo alimshutumu rais Trump kwa kuharibu mapambano ya mlipuko huo.
"Hatuna mfalme bali tuna rais," alisema.
Kwa upande mmoja, hatua zilizochukuliwa dhidi ya virusi vya corona. Utawala uliilaumu haraka shirika la afya duniani kwa kushindwa kukabiliana na mlipuko wa ugonjwa huo na kudai kuwa ilikuwa inawapendelea China.
Walisema kuwa WHO ilikuwa na utayari mkubwa kuwasaidia China ambayo ilikuwa inawapotosha kwa kuwapa taarifa ambazo hazikuwa sahihi kuhusu hali ya maambukizi ya ugonjwa wa corona.
Na rais Trump alikosolewa na WHO kuhusu maamuzi yake ya kuweka katazo la usafiri dhidi ya China.
Lakini katika hatua nyingine, uamuzi wa kuondoa ufadhili wake kwa WHO ni sehemu ya jitihada za utawala wa Trump kuzuia China kukua kiuchumi.
Mvutano wa viongozi wa China katika mashirika ya kimataifa umedumaza muongozo wa kuwajibika kwa mfumo wa kimataifa katika kuzuia maambukizi ya ugonjwa huu wa corona.
Lakini ripoti iliyoandikwa katika jarida la la 'Wall Street' imesema kuwa maamuzi hayo yanazua chachu ya mjadala kuendelea kuhusu msaada wa dola za kimarekani  unawafikia unawafikia.
Kwa nini shirika la afya  duniani linakosolewa?
Si mara ya kwanza kwa jitihada za WHO kukosolewa katika namna wanavyokabiliana na janga hili.
Mwezi  February, WHO ilisema kuwa katazo la kuzuia watu kusafiri halihitajiki ili kuzuia kusambaa kwa ugonjwa wa Covid-19 -jambo ambalo lilipuuziwa na wengi.
Mwezi Machi, ilishutumiwa kwa kushindwa kufanya majukumu yake baada ya mafiasa wakuu wa China kukataa kwenda Taiwan kujadili namna ya kukabiliana na mlipuko huo
Kwa sasa, wataalam wa afya wanasema kuwa maelekezo ya uvaaji wa barakoa umewachanganya watu na kushindwa kujua kipi ni sahihi kufanya.
Jimbo la New York lina visa 190,000 na zaidi ya vifo 10,000 vilivyotokana na ugonjwa wa corona. Ingawa kunaonekana kuwa na dalili za idadi ya maambukizi kushuka.
</doc>
<doc docid='bbc_habari-52385076' lang='swa' type='mono' source_url='https://www.bbc.co.uk/swahili/habari-52385076' term='COVID'>
Virusi vya Corona: Nimekamatwa kwa kudanganya kwamba nina corona kwenye Facebook
Michael Lane Brandin aliambiwa kwamba ujumbe wake aliotuma kwenye mtandao wa Facebook utasababisha hisia tofauti.
Michael Lane Brandin aliambiwa kwamba ujumbe wake aliotuma kwenye mtandao wa Facebook utasababisha hisia tofauti.
Kile ambacho hakufahamu ni kwamba atakamatwa, atapoteza kazi na kushtakiwa kwa makosa ambayo huenda yakamfanya akajipata kizimbani.
Ilikuwa ni majira ya mchana mwezi Machi na mjadala kuhusu namna ya kukabiliana na Covid-19 ulipokuwa unaendelea kila mahali.
Hivyo yeye, akaamua kushiriki mjadala huo kwa kuandika.
Michael alituma ujumbe unaosema kwamba yeye amepatikana na virusi vya corona na madaktari walikuwa wamemuambia kuwa virusi hivyo vinaweza kusambazwa kwa njia ya hewa.
Kupitia mtandao wa Facebook, alichokutana nacho hakuamini, kuhurumiwa na mshtuko. Rafiki zangu walimtumia ujumbe kumuuliza kama yuko sawa, na akasema yuko sawa, katika ujumbe wake alikuwa anatania tu,' anasema.
Kipi kilikuwa kinaendelea kando na mtandao hangewahi kukifikiria.
Uvumi tayari ulikuwa umeanza kusambaa kama moto wa msituni katika kaunti yote ya Tyler. Kulingana na polisi katika mji wa Texas, tayari watu walikuwa wameanza kuwa na wasiwasi.
Huo ni wakati ambapo hakuna nchi yoyote ambayo ilikuwa imetoa amri ya kutotoka nje kwa raia wake na pia walikuwa wanapiga simu hospitali uuliza ikiwa taarifa hizo zilikuwa za kweli na kile ambacho wanaweza kufanya  kujilinda.
Polisi ikawasiliana na Michael na kumwambia kwamba arejee kwenye ujumbe wake wa Facebook na kuandika tena kwamba alichokisema hakikikuwa cha kweli na akafanya hivyo.
Hatahivyo, uvumi huo ulikuwa unaendelea kusambaa na ujumbe mwingine katika ukurasa wa Facebook ukawa unatoka kwenye akaunti ya Tyler ofisi ya Sheriff:
'Katika lalamiko rasmi kutoka idara ya makosa ya jinai, hakimu Jacques Blanchett alitoa kibali cha kukamatwa kwa Brandin kwa makosa ya kuzua taharuki kwa taarifa za uwongo.
Brandin akajipeleka kwa mamlaka.
'Nilijipeleka mwenyewe na baada ya mchakato wa kujiandikisha kukamilika, wakasema kwamba usiko huo nitalala jela kwasababu ni lazima nimsubiri hakimu siku itakayofuata.
Nilikuwa na wasiwasi kupita maelezo,' Brandin anasema.
Kwasasa amerejea nyumbani akisubiri siku ya kesi yake kusikizwa ambayo hadi kufikia sasa haijulikani kwasababu ya kusambaa kwa virusi vya coona lakini licha ya kwamba hali ilivyo kwa Brandin bado ni tete, anasema kwamba bado anahisia mchanganyiko kuhusu ikiwa anajutia kile alichofanya au la.
'Nina shahada ya uanahabari na nimesomea nyanja hiyo kuonesha vile ilivyo rahisi kwa yeote yule kutuma ujumbe mtandaoni na kusababisha wasiwasi.
Pia nilitaka kudhihirisha kwamba ni muhimu kwa watu kuelimika na kufanya utafiti wao kabla ya kukubali kwamba kila wanachokisoma mtandaoni ni cha kweli.
Lakini kwa ujumbe nilioandika Facebook, nimepoteza kazi, mafao yangu ya afya, na pia sikuweza kuanza shahada yangu ya uzamili kwa wakati niliokuwa nimepanga kwa ukosefu wa pesa na hilo limeniongezea mzigo wa kifedha kwa familia yangu kwasababu wote wananisaidia kulipa gharama zangu.
'Licha ya kwamba najutia, nililazimika kuandika barua ya kuacha kazi na kulala jela kwa usku mmoja na pia ama naweza kuambiwa nilipe faini au hata kuhukumiwa kifungo jela. Hayo sio mambo mazuri.'
Katika ofisi ya umma, wamesema wamelazimika kuchukua hatua hiyo kwasababu ya wasiwasi uliokuwa unaendelea kuhusu virusi vya corona Marekani
Marekani sio eneo pekee ambapo ambapo sheria mpya inamaanisha kusambaza taarifa kwa mitandao ya kijamii kuhusu virusi hivyo kunaweza kukufanya ukakamatwa.
Waliokamatwa kwa kusambaza taarifa za uongo ni taarifa zinazoripotiwa India, Morocco, Thailand, Kenya, Cambodia, Somalia, Ethiopia, Singapore, Botswana, Russia na Afrika Kusini.
Katika baadhi ya matukio, uvumi unaweza kusambaa ukiwa na nia njema lakini waangalizi wa haki za Binadamu wametuambia wamesema kwamba wana wasiwasi kuwa janga hili limefanya mafia kuwa na nguvu mno kiasi cha kukandamiza wale wanaowakosoa.
Nchini Kenya, Robert Alai pia nawe ameachiliwa kwa dhamana na anakabiliwa na mashtaka ambayo huenda yakamfanya kuhukumiwa kifungo cha miaka 10 jela kwasababu ya virusi vya corona kupitia mtandao wa Twitter.
Tayari aliwahi kuwa kizuizini kwa siku 3 kwa ujumbe uliodai kuwa amesikia kwamba kuna mlipuko wa ugonjwa huo katika bandari ya Mombasa.
Kulingana na mamlaka, hatua hiyo ilichukuliwa kwa kuzingatia kifungu cha sheria cha matumizi mabaya ya kompyuta na uhalifu wa kimtandao 2018.
Bwana Alai alikamatwa siku kama ya Ijumaa nakusalia kizuizini wikendi hadi pale hakimu alipoonekana. Bwana Alai anadai kwamba hatua ya kutokaribiana haikutimizwa wakati akiwa amekamatwa hadi alipozungumzia suala hilo.
'Nililala kwenye sakafu pamoja na wengine wengi tu. Sikupewa barakoa ya kujinga ama kitu kingine kile cha kujikinga.
Tulipima chumba ambacho tulikuwa tumezuiliwa kwa kutumia programu ya kupima kwenye simu aina ya iPhone na kubaini kwamba ukubwa wake ulikuwa wa mita 4 kwa mita 3 na kulikuwa na watu wengi ambao  sikuweza kuwakalisha chini.
Huwezi kunikamata kwasababu y kuhatarisha maisha a uniweke namna ile wakati wa janga kama hili. Tulilalamika na hatimae tukagawanywa.'
Bwana Alai anafahamika kwa kuwa mwanablogu mwenye kupinga serikali akiwa na wafuasi karibia milioni 1 kwenye mtandao wa Twitter.
Polisi bado hawajajibu ombi la kutaka kuzungumza na BBC lakini walituma ujumbe kwenye mtandao wa Twitter siku 5 kabla ya kukamatwa kwake kuhusiana na kesi inayofanana na hiyo.
Mkuu wa kitengo cha uchunguzi wa kesi za uhalifu Kenya, alisema kuwa kuna mwanamme mmoja ambaye amekamatwa eneo la Mwingi kwa kuchapisha taarifa zenye kupotosha kuhusu virusi vya coronaâ¦ atashtakiwa kwa kuchapisha taarifa za uwongo  ambazo zinasambaa na kusababisha wasiwasi tofauti na kifungi cha 23 cha sheria ya utumizi mbata wa Kompyuta.
Mamlaka nchini Kenya imerejelelea ujumbe wake kwa jamii wa kutosambaza taarifa za uwongo na uvumi. Siku kabla ya Bwana Alai kukamatwa, Waziri wa Afya Mutahi Kagwe alisema: "Uvumi huu ni lazima ukomeâ¦  lakini kwasababu najua kusema kwa mdomo tu hakutoshi, tutakamata kadhaa ili kudhihirisha kile tunachosema."
Bwana Alai anaamini kwamba taarifa alizopewa zilikuwa za kweli na kwamba hakuna sheria aliyovunja, ingawa BBC imeshindishwa kuthibitisha madaia yake.
Bwana Alai amekamatwa kwa kutoa matamshi ya kutatanisha mara nyingi tu kabla ya tukio la hivi karibuni, lakini amefikiria kwamba polisi wanatumia janga hilo kuandama wakosoaji wake.
'Wamekamata wanablgu wengine kwa makossa kama hayo na kwangu mimi naona kuwa ujumbe wowote wa Twitter kuhusu virusi vya corona au katika mtandao mwingine wowote ule wa kijamii, kwasasa kunachukuliwa kama kosa la uhalifu. Sisemi kwamba wasikamate watu lakini naona ni muhimu polisi kufanya kazi yao ila wanastahili kuandama wale wakosaji. Watu wana haki ya kufahamishwa na mimi ni haki ya kujieleza,' alisema.
Iwapo atapatikana na hatia, Bwana Alai anakabiliwa na faini ya milioni 5 za Kenya au kifungo cha miaka 10 jela. Anasema kwamba mke wake na watoto wana wasiwasi kuhusu hatma yao lakini anasema kuwa amedhamiria kuendelea kuzungumzia virusi vya corona mtandaoni.
Hali kama hiyo inaendelea nchini India ambapo Sikandar Cuttrack anasubiri hukumu yake kwa kuhoj mamlaka ya eneo kwenye Twitter.
Nimejaribu tu kufahamisha polisi na utawala kuhusu mgojwa aliyekuwa anashukiwa kuwa na covid-19,' anasema.
'Nimetuma ujumbe mara kadhaa na polisi wakanikamata wakisema kwamba nimesababisha hali ya wasiwasi miongoni mwa umma.
Sikuhisi kwamba nimefanya makosa yoyote. Naamini kwamba polisi wamechukua hatua stahili. Hali ya corona imefanya polisi kuwa na nguvu zaidi. Wanafanya kile wanachotaka.'
Bwana Cuttrack huenda akafungwa jela kwa miaka 3. Mwanaharakati wa kisiasa na anaaminikuwa kukamatwa kwake huenda kunahusishwa na msimamo wake unaopinga serikali.
Ni madai ambayo polisi wamekanusha vikali.
Kamishna wa polisi eneo la Odisha, anasema anajitahidi kukomesha usambaaji wa uvumi chanzo cha taarifa za uwongo kwenye mitandao ya kijamii.
</doc>
<doc docid='bbc_habari-52240869' lang='swa' type='mono' source_url='https://www.bbc.co.uk/swahili/habari-52240869' term='COVID'>
Virusi vya corona: Wanyama wa mwituni wanavyokatiza mitaa ambayo watu wake wanajifungia ndani kuzuia kusambaa kwa Covid-19
Katika baadhi ya majiji ulimwenguni, mitaa yake ipo kimya kabisa na hakuna watu wanaopita na kufannya shughuli zao kama kawaida.
Katika baadhi ya majiji ulimwenguni, mitaa yake ipo kimya kabisa na hakuna watu wanaopita na kufannya shughuli zao kama kawaida.
Wote hao wapo ndani wakipisha kasi ya maambukizi ya virusi vya corona.
Wanyama wa mwituni wameingia katika baadhi ya mitaa hiyo. Baadhi yao wakisaka chakula huku wengine wakifurahia kutokuwepo kwa watu.
Paa hao wameingia mitaani kutafuta chakula kwasababu watalii waliokuwa wakiwalisha hawaendi tena katika makazi yao ya asili Mbuga ya Wanyama ya Nara.
India ndiyo nchi iliyotangaza marufuku kubwa zaidi ya watu kutotoka nje duniani: watu bilioni 1.3 wanatakiwa kukaa nyumbani kwa siku 21. Barabara hazina wapitao na hawa ng'ombe wakachukua nafasi hiyo kujivinjari jijini New Delhi.
Ngedere pia wameingia mitaani nchini India na kuzoa mabaki ya chakula wanayokutana nayo.
Farasi hawa wa mwituni taratibu waliingia katika mitaa ya mji wa Srinagar, kaskazini mwa India 'wakisherehekea' kutokuwepo kwa watu.
Nchini Israel, hususani katika jiji la Haifa, ngiri (nguruwe mwitu) wanajivinjari mitaani ambapo watu wanaokatiza ni wachache mno.
Wakaazi wa Uingereza ambao wapo ndani kutokana na janga la corona, hawawezi kufaidi kutembea mtaani kakama mbuzi hawa waliopigwa picha katika mji wa Llandudno.
Mji wa Llandudno upo katika pwani ya Wales, magharibi mwa nchi hiyo.
Katika jiji la Venice, bila ya uwepo wa watalii na meli kubwa za kifahari za wasfiri, maji yamekuwa safi zaidi na bata huyu anaonekana kufaidi kuogelea bila bughudha katika mitaa yake inayozungukwa na kuunganishwa na maji.
Puma (Simba wa milimani wa Amerika) huyu anayekadiriwa kuwa na mwaka mmoja, alionekana katika mitaa ya jiji la Santiago, mji mkuu wa Chile. Mamlaka nchini humo zinaamini simba huyo ametokea katika milima inayozunguka jiji hilo.
</doc>
<doc docid='bbc_52000612' lang='swa' type='mono' source_url='https://www.bbc.co.uk/swahili/52000612' term='COVID'>
Coronavirus: Je, virusi vinaweza kukaa kwa muda gani katika vitu kabla kusababisha maambukizi?
Jinsi hofu ya kuambukizwa ugonjwa wa Covid-19 inavyozidizidi kupanda, hofu ya kushika vitu mbalimbali ambavyo vinaweza kuwa na virusi pia inapanda.
Jinsi hofu ya kuambukizwa ugonjwa wa Covid-19 inavyozidizidi kupanda, hofu ya kushika vitu mbalimbali ambavyo vinaweza kuwa na virusi pia inapanda.
Kuna baadhi ya matukio ambayo yanafanana katika maeneo ya umma duniani - watu wengine wanajaribu kufungua milango kwa kutumia viwiko ikiwa ni namna ya kujizuia kushika vitasa vya milango ya umma.
Katika maeneo ambayo ugonjwa wa corona umeathiri kwa kiwango kikubwa, kila kona kuna makundi la wafanyakazi wa usafi wakiwa wamevaa nguo za kujikinga maambukizi wakisafisha maeneo ya wazi, hospitali, migahawa na maeneo ya maduka makubwa.
Katika baadhi ya miji, watu wanaojitolea wamekuwa wakijitokeza kusafisha mashine za benki.
Kama ilivyo katika maambukizi ya  kupumua mengi , mafua yakiwemo, maambukizi ya corona yanaweza kusambaa pale ambapo mtu akikohoa na vijidudu vikabaki kwenye mkono na akashika kwenye pua na mdomo.
Mtu akikohoa mara moja anaweza kusababisha matone ya vjidudu yapatayo 3,000.
Vijidudu vinaweza kutoka kwa mtu mmoja na kuenea kwa watu wengine, kubaki kwenye nguo na vitu vinavyowazunguka na baadhi ya vijidudu vidogo vinaweza kubaki hewani.
Kuna ushahidi wa kuwa virusi vinaweza kuishi kwa muda mrefu zaidi kwenye kinyesi, hivyo mtu ambaye hataosha mikono yake vizuri anaweza kusambaza virusi kwenye kila kitu atakachokishika.
Ni vyema kuzingatia hayo kwa mujibu wa Kituo cha kukabiliana na Magonjwa nchini Marekani (SDC), ambapo wanasema kuwa ukishika kitu ambacho kina virusi na ukajigusa katika uso wako ni namna kubwa ambayo unaweza kupata maambukizi ya virusi vya corona.
Hata kituo cha kukabiliana na magonjwa- CDC, Shirika la Afya Duniani-WHO na mamlaka nyingine za afya wamesisitiza watu kuosha mikono kila mara na kuepuka kujigusagusa usoni ili kuzuia maambukizi ya virusi vya corona.
Ingawa bado haijafahamika ni visa vingapi vimesabaishwa kwa kushika vitu moja kwa moja, wataalamu wa afya wameshauri watu kuchukua tahadhari.
Jambo moja ambalo bado halijawekwa wazi ni muda gani virusi vya SARS-CoV-2,  jina la virusi ambavyo vilisababisha Covid-19 vinaweza kukaa katika mwili wa binadamu.
Baadhi ya tafiti zinasema kuwa virusi vingine vya corona vikiwemo vya Sars na  Mers, vinaweza kukaa kwenye vitu vya chuma, glasi na plastiki kwa muda wa siku tisa, ikiwa sehemu hizo hazijafanyiwa usafi stahiki.
Huku vingine vinaweza kukaa mpaka siku 28 katika mazingira ya joto la chini.
Kikohozi cha kawaida ambacho hakina maambukizi , kina udogo wa mara 30 wa nywele ya binadamu- kinauwezo wa kubaki hewani kwa saa kadhaa.
Hii ikimaanisha kuwa virusi vinaweza kuishi katika mfumo wa dunia kwa saa kadhaa mara tu mara baada ya vijidudu hivyo vinaposambaa.
Lakini utafiti umebaini kuwa virusi vya  SARS-CoV-2 vinaweza kukaa saa  24 - na vinaweza kukaa siku  2-3 katika vitu kama plastiki au chuma.
Matokeo ya utafiti ambayo yanaeleza kuwa virusi vinaweza kukaa kwenye vitasa katika milango kwa muda mrefu.
Utafiti umebaini nini , kuwa vitu vya madini ya kopa yanaweza kuua vijidudu kwa muda wa saa nne.
Utafiti uliofanywa na taasisi ya afya ya kitaifa ya Marekani NHI kuhusu muda gani virusi hivi vinaweza kuishi, imechapishwa katika jarida la 'New England Journal of Medicine'  unaonyesha kuwa vijidudu hivyo vinaweza kukaa kwa muda wa saa tatu hewani baada ya mtu kukohoa.
Lakini kuna uamuzi wa haraka: utafiti unaonyesha kuwa virusi vya corona vinaweza kukingwa katika vitu kwa dawa yenye kiasi cha pombe cha 62-71% , au 0.5% ya usafi wa nyumba na vitu.
Joto la juu na kinga ya mwilini ya mtu ndio husababisha virusi vya corona kufa kwa haraka, Ingawa utafiti unahusisha  virusi vya coronaambavyo vilisababisha Sars vinaweza kuuliwa katika hali yanyuzi joto  56Â°C au 132Â°F kati ya vidudu 10,000 kila baada ya dakika 15.
Ingawa hakuna takwimu zinazosema kama mtu mwenye maambukizi akikohoa mara moja, vijidudu vinaweza kuwa kias gani , utafiti wa virusi vya mafuavinaweza kupata maelfu ya vijidudu vyenye maambukizi.
Hata hivyo hali hii inategemea na aina ya virusi vyenyewe vilivyopatikana, viko kwenye hatua gani?
Katika upande wa nguo haijafahamika vijidudu vinaweza kukaa kwa muda gani?
Mabadiliko ya kiwango cha joto na mazingira kinaweza kuathiri muda ambao vijidudu vinaweza kuishi katika mazingira ya binadamu.
Utafiti bado unaendelea kufanyika ili kubaini athari zinazopatikana katika hali ya kiwango cha joto na mazingira husika.
Umuhimu wa usafi wa mikono na vitu na namna ambavyo virusi vinatoka sehemu moja kwenda kwa mwingine.
</doc>
<doc docid='bbc_habari-52225773' lang='swa' type='mono' source_url='https://www.bbc.co.uk/swahili/habari-52225773' term='COVID'>
Virusi vya corona: Mkuu wa WHO Tedros Adhanom Ghebreyesus aomba siasa kutochanganywa na virusi
Mkuu wa shirika la Afya duniani WHO ametaka kuwepo kwa umoja huku shirika hilo likiendelea kushambuliwa na rais Donald Trump.
Mkuu wa shirika la Afya duniani WHO ametaka kuwepo kwa umoja huku shirika hilo likiendelea kushambuliwa na rais Donald Trump.
Akizungfumza siku ya Jumatano, mkurugenzi mkuu wa shirika hilo Tedros Adhanom Ghebreyesus alitetea kazi ya shirika hilo na kutoa wito wa kusitishwa kwa siasa katika mlipuko wa virusi vya corona.
Bwana Trump alionya kwamba atafikiria kusitisha ufadhili dhidi ya shirika hilo la Umoja wa Mataifa.
Rais huyo alilishutumu shirika hiko kwa kuipendelea China na kudai kwamba walilisaidia sana taifa hilo.
Lakini Dkt Tedros amepinga matamshi hayo akisisitiza: 'Tunasaidia kila taifa ,hatuna upendeleo wowote'.
Baada kulishutumu shirika la Afya duniani siku ya Jumanne, rais Trump aliimarisha upya ukosoaji wake  katiika mkutano na wanahabri siku ya Jumatano , akisema kwamba shirika hilo linapatia kipaumbele maswala yake muhimu.
Amesema kwamba Marekani itafanya utafiti kuamua iwapo Marekani itaenedelea kutoa ufadhili wake.
Pia akijibu maswali katika mkutano huo na vyombo vya habari siku ya Jumatano, waziri wa maswala ya kigeni nchini Marekani Mike Pompeo alisema kwamba utawala wa Trump utaangazia upya ufadhili kwa shirika hilo.
''Mashirika lazima yafanye kazi. lazima kazi zao zionyesha matunda'', alisema bwana Pompeo.
Kisa cha kwanza cha ugonjwa wa Covid-19 kilitangazwa mjini Wuhan nchini China mnamo mwezi Disemba.
Wuhan imekamilisha agizo la kujitenga kwa wiki 11.
Mshauri wa mkuu wa WHO awali alikuwa amesema kwamba ushirikiano wao wa karibu na China ulikuwa wa kufana katika kuelewa ugonjwa huo katika hatua zake za kwanza.
Shambulio la Bwana Trump dhidi ya WHO linajiri wakati ambapo amekuwa akiukosoa utawala wake kwa jinsi unavyolichukulia janga hilo nchini Marekani.
"Tafadhali Umoja  katika ngazi za kitaifa , tusitumie Covid kisiasa'', Dkt. Tedros alisema siku ya Jumatano.
''Tuwe na uaminifu na umoja . Na uongozi wa uaminifu kutoka Marekani na China''.
''Vitu muhimu vipewe kipaombele na tafadhalini wekeni  siasa karantini'', aliomba katika matamshi yalioonekana yakimjibu bwana Trump.
Siku ya Jumanne, rais Trump alikuwa amesema kwamba WHO lilionekana kupendelea China.
"Walisema ni makosa. hawakuelewa tulichomaanisha, " alisema. "na tutasitisha fedha zetu tunazolipatia WHO. Tutasitisha  kabisa na halafu tutaona''.
Marekani ni mojawapo ya wafadhili wakuu wa kujitolea huku data ya WHO ikionyesha kwamba wanafadhili asilimia 15 ya jumla ya bajeti yote ya shirika hilo.
Siku ya Jumatano bwana Tedros alipuuzilia mbali madai hayo ya vitisho vya kifedha akisema kwamba anaamini kwamba ufadhili wa Marekani utaendelea.
Katibu mkuu wa Umoja wa mataifa Antonio Guterres mapema alikuwa amelitetea shirika hilo.
Alitaja mlipuko wa virusi hivyo vya corona kama usio wa kawaida  na kusema kwamba uchunguzi wowote kuhusu jinsi ulivyoangaziwa ni suala la siku zijazo.
''Wakati huu ni wakati wa Umoja , kwa jamaii ya kimataifa  kufanya kazi kwa umoja kuzuia kuenea kwa viruis hivi na madhara yake'' ,alisema.
Rais wa Ufaransa Emmanuel Macron pia aliliunga mkono shirika hilo alipompigia simu Tedros siku ya Jumatano.
Alisisitiza uaminifu na kuiunga mkono taasisi hiyo  na kupinga hatua ya kuingizwa katika vita vya kisiasa kati ya China na Marekani, alisema afisa mmoja aliyekuwa akiongea na shirika la habari la Reuters.
</doc>
<doc docid='bbc_habari-52184850' lang='swa' type='mono' source_url='https://www.bbc.co.uk/swahili/habari-52184850' term='COVID'>
Virusi vya corona: Je vipimo vya kugundua virusi vya corona vinafanya kazi vipi?
Serikali ya Uingereza inataka kuimarisha upimaji wa virusi vya corona kwa hadi watu 100,000 kwa siku kufikia mwisho wa Aprili.
Serikali ya Uingereza inataka kuimarisha upimaji wa virusi vya corona kwa hadi watu 100,000 kwa siku kufikia mwisho wa Aprili.
Pia imekuwa ikikosolewa kwa kuchukuwa muda mrefu kuongeza idadi ya wanaopimwa kwa siku.
Kwasasa vipimo vinavyofanyika Uingereza ni kuchunguza ikiwa mtu ameambikizwa Covid-19.
Vipimo hivyo vinafanywa kwa kutumia kifaa mfano wa kijiti kirefu ambacho kinaingizwa katika mfumo wa kupumua kupitia kwenye pua au mdomoni hadi kwenye koo na kuchota majimaji ya kwenye utando ambayo yanapelekwa kwenye maabara kuchunguzwa ikiwa pengine mtu ameambukizwa virusi hivi.
Kipimo kingine ambacho serikali inataka kutumia kubaini ikiwa mtu ameambukizwa virusi vya corona ni kupima kinga ya mwili.
Vipimo hivi vinafanywa kuchunguza ikiwa mtu tayari ameambukizwa virusi.
Vipimo hivi vinafanyakazi kwa kuchunguza kinga ya mwili, kwa kutumia tone la damu linalowekwa kwenye kifaa maalum mfano wake ni sawa na vile mtu anavyopimwa kuangaliwa kama ana ujauzito.
Vipimo vinavyofanywa hospitali huwa ni vya uhakika.
Hatahivyo, hii inamaanisha kwamba watafanikiwa kugundua kila kisa cha virusi vya corona.
Mgonjwa ambaye ndio anaanza tu kupata maambukizi haya au ambaye maambukizi yake bado yako chini matokeo yataonesha kuwa mtu hajaambukizwa.
Na pia iwapo kipimo kinachotumika ni kile cha kuchukua majimaji kwenye utando kupitia mfumo wa kupumua, huenda yakaonesha kwamba mtu hajaambukizwa ikiwa majimaji yaliyochukuliwa kwenye koo ni kidogo mno.
Hadi kufikia sasa, vipimo vya kinga ya mwili havijathibitisha kwamba ni vya kutegemewa.
Waziri wa Afya Uingereza, Matt Hancock, juma lililopita alisema kwamba vifaa vya kupimia 15 vinayotumia kinga ya mwili vilipimwa lakini hakuna ambacho kilitosheleza kuonesha matokeo ya uhakika.
Professor John Newton, ambaye anasimamia vipimo hivyo, ameliambia gazeti la The Times kwamba vifaa vya kupima corona vilivyochukuliwa kutoka China vilifanikiwa kugundua kinga mwili kwa wagonjwa ambao wamekuwa wakiuguwa sana kwasababu ya coronavirus lakini hawakuvijaribu vipimo hivyo kwa wagonjwa ambao hawajalemewa na ugonjwa huo.
Serikali ilinunua vipimo vinavyotumia kinga ya mwili milioni tatu na nusu ikiwa na matumaini kwamba itafanikiwa kutambua ni watu wangapi wameambukizwa virusi vya corona, lakini haitaki kuvitumia hadi itakapokuwa na uhakika kwamba vinafanyakazi inavyotakikana.
Kuna sababu kuu mbili za kufanyiwa vipimo - kupima kila mmoja peke yake na kuchunguza ikiwa virusi hivyo vimesambaa hadi kufikia wapi.
Kupata taarifa hii kunaweza kusaidia wizara ya afya kupanga kwa ajili ya mahitaji mengine ikiwemo ya wagonjwa mahututi.
Kupima pia ni njia moja ya kujua hatua zitakazochukuliwa hasa zile za kutosongeleana. Kwa mfano,  ikiwa kuna idadi kubwa ya watu walioambukizwa tayari, basi kusimamisha shughuli zote kabisa yaani lockdown itakuwa ni muhimu kuchukuliwa.
Na pia kutofanya vipimo vya ugonjwa huu kwa watu wengi zaidi kunamaanisha, idadi kubwa ya watu wanaweza kutengwa pasipo na sababu ya msingi ikiwemo wafanyakazi wa afya.
Je naweza kupimwa?
Hadi kufikia sasa vipimo hivi havijafanyika kwa kila mmoja.
Vipimo vingi vinafanywa kwa wagonjwa walio katika hali mahututi hospitalini.
Inamaanisha wengi ambao wanaonesha dalili hawawezi kubaini ikiwa wameambukizwa virusi vya corona.
Kwasasa, vipimo vinafanyiwa madaktari na wauguzi ambao wameonesha dalili au ambao wanaishi na mtu aliyeambukizwa. Kisha orodha hiyo inafuatiliwa na wale ambao ni wahudumu wengine wa afya.
Karibia wafanyakazi 6500 wa afya na familia zao wamefanyiwa vipimo vya corona kulingana na idara ya afya na
Kufikia Jumapili, jumla ya watu 195,524 nchini Uingreza walikuwa wamepimwa.
Lakini kwanini Uingereza haifanyi vipimo kwa wingi zaidi?
Uingereza haijafanikiwa kuwa na vifaa vya kuwezesha kupima watu wengi kwa wakati mmoja.
Waziri wa Afya Matt Hancock amesema: "Tuna maabara nyingi zaidi za kisayansi duniani lakini hatukuwa na uwezo.
Ujerumani kwa mfano, ilikuwa imeweka maabara 100 tayari na kusubiri tu wakati hali itakapokuwa mbaya zaidi."
Serikali pia inalenga kufanya vipimo 100, 000 kwa siku nchini Uingereza kufikia mwisho wa Aprili. Kufikia Aprili 5, vipimo vya kila siku vimefika karibia 12,000.
Wanaofanyakazi kwenye maabara wamedai kukumbana na changamoto za kupata majimaji ya kwenye utando kupitia njia ya mfumo wa kupumua na vifaa vya kupimia.
Kwanza, wizara ya afya Uingereza ilikuwa inatumia maabara zake nane pekee lakini kwasasa zimeongezwa hadi maabara 40 na kufikia jumla ya maabara 48.
Serikali inasema kwasasa inafanyia kazi suala la kuongeza maabara zaidi katika vyuo vikuu na taasisi za utafiti. Hizo zitatumika na wahudumu wa afya.
Pia imetangaza mipango ya kushirikiana na kampuni zingine kama vile Boots na Amazon, pamoja na kampuni kubwa za kuuza dawa ili kuimarisha uwezo wa kufanya vipimo nchini Uingereza.
Vipi kuhusu nchi zingine duniani?
Korea Kusini ambayo imefanikiwa kupima watu wengi zaidi kuliko Uingereza, ilichukua hatua za haraka na kuidhinisha manunuzi ya vifaa vya kupimia watu pamoja na kuagiza vifaa vya akiba.
Licha ya kuwa na idadi ndogo ya watu kuliko Uingereza, ina maabara mara mbili zaidi na idadi ya wanaopimwa ni mara mbili na nusu zaidi kwa wiki kuliko Uingereza.
Ujerumani imefanya majaribio zaidi ya mara tatu ikilinganishwa na Uingereza.
Kufikia Machi 27, ilikuwa imepima watu 1,096 kati ya 100,000, ilihali hadi kufikia Aprili Mosi, Uingereza ilikuwa imepima watu 348 kati ya 100,000.
Hili linalinganishwa na watu  895 kati ya 100,000 nchini Italia, na watu 842 kwa 100,000 nchini Korea Kusini, watu 348 kati ya 100,000 nchini Marekani na 27 kati ya 100,000 nchini Japani.
</doc>
<doc docid='bbc_habari-52053729' lang='swa' type='mono' source_url='https://www.bbc.co.uk/swahili/habari-52053729' term='COVID'>
Coronavirus: Je, unawatambua watu walio hatarini kuambukizwa virusi vya corona?
Virusi vya corona vinaweza kumuathiri mtu yeyote, lakini watu wenye maradhi fulani pamoja na wazee wapo hatarini zaidi kuambukizwa  ugonjwa huo.
Virusi vya corona vinaweza kumuathiri mtu yeyote, lakini watu wenye maradhi fulani pamoja na wazee wapo hatarini zaidi kuambukizwa  ugonjwa huo.
Iwapo umekuwa ukiugua kwa muda mrefu unaweza kutishiwa na habari hii. Lakini je ni nani aliye katika hatari ya kuambukizwa?
Wengi wa wale walio katika hatari ya maambukizi  ni watu wenye umri wa miaka 70 kwenda mbele, wale wenye maradhi ya ubongo na watu walio chini ya umri wa miaka 70  iwapo wanakabiliwa na dalili zifuatazo.
Watu wameshauriwa kujilinda dhidi ya coronavirus  ili kukabiliana na hatari ya maambukizi yake na kuenea kwake.
Mamlaka ya afya nchini Uingereza imewashauri watu wenye pumu kutumia inhaler  mara kwa mara, kama kawaida.
Hii itasaidia kuzuia uwezekano wa mtu kukutwa na tatizo la kupumua linalosababishwa na virusi kama vile vya corona.
Mtu anapaswa kuhakikisha kuwa inhaler yake ipo karibu naye  kila siku  hata iwapo hana dalili za pumu.
Iwapo Pumu imekuja na makali  na umegundua kwamba umeathirika na maambukizi ya virusi vya corona wasiliana na maafisa wa afya.
Ushauri unaotoka kwa daktari hadi kwa umma bila kutilia maanani umri - ni kuwa mbali na watu wengine  ili kuzuia maambukizi.
Hii ina maana kwamba mtu hafai kwenda katika maeneo yenye watu wengi ili kujumuika nao.
Hii hususan ni muhimu kwa wale wenye umri wa miaka 70 kwenda juu pamoja na watu wenye maradhi kwa kuwa wako hatarini kuambukiuzwa.
Mtu yeyote ambaye yuko Katika hatari ya kuambukizwa  maambukizi kama yale ya homa ya kawaida inayosababisha joto mwilini wanapaswa kuchukua tahadhari dhidi ya mambukizi.
Watu wanaoonyesha dalili za maambukizi - kama wale wanaokohoa au wenye Flu , wanapaswa kusalia majumbani.
Iwapo dalili zimekwisha na mtu hajapona anapaswa kumuona daktari.
Watu wenye aina ya kwanza  na ya pili ya kisukari wako katika hatari kubwa ya maambukizi ya ugonjwa wa virusi vya corona.
Dan Howarth , mkuu wa kituo cha ugonjwa wa kisukari nchini Uingereza  alisema kwamba Covid-19 inaweza kupunguza kasi ya kisukari.
Iwapo unaugua kisukari na unaona dalili kama vile kukohoa  na joto jingi mwilini pamoja na kushindwa kupumua unafaa kupima hali yako mara kwa mara.
Iwapo una dalili kama hizo unapaswa kusalia nyumbani kwa siku saba,  na kuendelea kutumia dawa . Usiende hospitali.
Unapokosa kuona dalili za virusi vya corona  na unataka kumuona daktari unapaswa kumpigia simu ama kuwasiliana naye kwa kutumia mtandao badala ya kwenda kumuona ana kwa ana.
Hakuna ushahidi kwamba wanawake wajawazito na wanawao wapo katika hatari ya maambukizi ya virusi vya corona lakini serikali zimewaomba kuchukua tahadhari ya afya yao.
Kama watu wengine wajawazito wanapaswa kuchukua tahadhari  ili kuzuia maambukizi.
Wameorodheshwa katika orodha ya watu walio katika hatari ya kupata maambukizi, kulingana na maafisa wa afya.
Maafisa wa afya ya wanawake wanatoa ushari ufuatao:
1. Iwapo wewe ni mjamzito  kwa chini ya wiki 28 na hauugui ugonjwa wowote unapaswa kukaa mbali na umma lakini unaweza kuendelea kufanya kazi huku ukichukua tahadhari dhidi ya watu wenye maambukizi kwa kutumia vifaa vinavyokulinda.
2. Iwapo una ujauzito wa zaidi ya wiki 28 ama una ugonjwa kama vile figo , au ugonjwa wa mapafu  unapaswa kutokaribiana na watu walioambukizwa virusi vya corona.
</doc>
<doc docid='bbc_habari-52037522' lang='swa' type='mono' source_url='https://www.bbc.co.uk/swahili/habari-52037522' term='COVID'>
Coronavirus: Kwanini rais Trump ana imani na dawa ya Hydrochloroquine 'kutibu' virusi vya corona?
Jina lake ambalo ni gumu kulitamka limekuwepo katika kinywa cha rais Trump, mara kwa mara rais huyo wa Marekani alitaja dawa aina ya hydroxychloroquine.
Jina lake ambalo ni gumu kulitamka limekuwepo katika kinywa cha rais Trump, mara kwa mara rais huyo wa Marekani alitaja dawa aina ya hydroxychloroquine.
Rais huyo anaamini kwamba  dawa hii inaweza kuleta tofauti kubwa duniani katika vita dhidi ya virusi vipya vya ugonjwa wa covid-19  katika mwili wa mwanadamu.
''Inaonekana kuwa na matumaini baada ya kutoa matokeo mazuri. Na tutahakikisha kwamba dawa hiyo inapatikana kila mahali mara moja'', alisema katika mkutano na vyombo vya habari  wiki iliopita.
''Nafikiria huenda ikaleta manufaa na pengine hata kushindwa lakini nadhani inaweza., kutokana na kile ninachoona inaweza kubadilisha mambo''.
''Dawa hiyo ina uwezo mkubwa , ina uwezo mkubwa'' , aliongezea.
Ijumaa iliopita alisisitiza uwezo wake na kusema kwamba idara ya chakula na dawa  ilikuwa ikiifanyia majaribio.
Na siku ya Jumamosi alisisitiza kupitia mtandao wake wa Twitter ' Hydroxychloroquine  na azithromycin zikitumika kwa pamoja zinaweza kuleta mafanikio makubwa katika historia ya tiba.
Idara ya chakula na dawa FDA imefanya kitu muhimu na natumai zote mbili zitaanza kutumika mara moja. Watu wanafariki , harakisheni na Mungu ambariki kila mmoja, aliandika.
Rais huyo alisema kwamba, tayari dawa hiyo imeidhinishwa na Idara hiyo ya chakula na dawa na kwamba kwa kuwa ni maarufu inaweza kutengenezwa kwa urahisi.
Hatahivyo idara hiyo ya chakula ilitoa taarifa ambapo ilisema kwamba dawa hiyo inafanyiwa majaribio katika maabara  hivyo basi matumizi dhidi ya wagonjwa walioambukizwa virusi vya corona hayajaruhusiwa.
Dawa hiyo imetumika kwa miongo kadhaa katika tiba ya ugonjwa wa malaria.
Idara ya dawa nchini Marekani  FDA  inaamini kwamba ijapokuwa dawa hiyo  ina uwezo mkubwa dhidi ya virusi vipya , ni lazima ifanyiwe majaribio ili kubaini iwapo ndio dawa inayoweza kukabiliana na virusi hivyo ambavyo tayari vimesababisha zaidi ya vifo 10,000 duniani.
''Ni dawa ambayo rais huyo ametaka kuiangazia kwa karibu  ili kuona iwapo matumizi yake yanaweza kupanuka na iwapo itawasaidia wagonjwa'', alisema kamishna wa FDA Stephen Hahn.
Na wametoa wito wa dawa hiyo kutotumika bila ushauri wa mtaalam  kwa kuwa tayari imeripotiwa kwamba baadhi ya waliotumia walitumia kiwango cha juu.
Mtu mmoja alifariki tarehe 23 mwezi Machi  baada ya kutumia  dawa inayotumiwa kutibu vidimbwi vya maji  ambayo imechanganywa na chloroquine phosphate, na ina  viungo vya dawa ya hydroxychloroquine.
Visa vingine vya watu kutumia dawa hiyo kwa kiwango cha juu pia vimeripotiwa nchini Nigeria.
Je, hydroxychloroquine ni nini?
Hydroxychloroquine  ni dawa ya kulinda kinga ambayo imetumika kwa miongo kadhaa katika kutibu malaria, hatua inayoifanya kujulikana kama dawa ya kukabiliana na malaria.
Pia inatumika kutibu yabisi.
Huitwa kwa kiungo chake cha chloroquine , licha ya kwamba dawa zote mbili zina kemikali  na matumizi ya kimatibabu ambayo hayafanani kabisa.
Pia hutumiwa kutibu erythematosus na arheumatoid kwa wagonjwa ambao  hawajaimarishwa na matibabu mengine.
Matumizi yake ni ya kutumia mdomo na inadhibitiwa na maagizo yaliyotolewa na madaktari.
"Kwa sababu imetumika kwa muda mrefu, usalama wake na wasifu wake unajulikana, tayari imeidhinishwa na FDA na EMA (Shirika la Dawa la Ulaya)," anasema Morse.
Walakini, matumizi ya chloroquine na hydroxychloroquine pia yana athari mbaya kwa wagonjwa wengine.
Hii ni pamoja na maumivu ya kichwa, kuhisi kisunzi , kupoteza hamu ya kula, kuharisha ,kutapika, na kuwa na upele katika ngozi.
Je, inaweza kutibu Virusi vya corona?
Daktari George Rutherford, na profesa katika chuo kikuu cha California , San Francisco anaelezea BBC kwamba ijapokuwa dawa hiyo ina uwezo wa kutibu magonjwa kama vile Covid 19  ulimwengu unafaa kusubiri  kupata matokeo muafaka.
"Unapoifanyia majaribio dhidi ya virusi vya corona  huzuia virusi hivyo kutoingia katika seli  na kusababisha metaboliki mwilini  hatua inayozuia uwezo wa virusi hivyo kuongezeka'' , anasema.
Hatahivyo anasema kwamba inapofanya kazi dhidi ya malaria haimaanishi kwamba inaweza kufanya kazi dhidi ya Covid-19 .
Na kwamba hata ijapokuwa inafanya kazi vizuri katika majaribio  haimaanishi kwamba itafanikiwa  katika mwili wa mwanadamu, anaongezea.
Mtaalamu huyo anasema kwamba dawa hiyo inafaa kufanyiwa uchunguzi wa kina ili kuelewa  jinsi inavyoweza kufanya kazi vyema  hatua inayoweza kuchukua kati ya mwezi mmoja hadi mwaka mmoja.
Ripoti kutoka gazeti la The New York Times na Washington Post  zinasema kwamba dawa hiyo imefanyiwa majaribio miongoni mwa wagonjwa  nchini Marekani  huku chombo cha habari cha Xinhua kikiripoti kwamba  imetumika katika hospitali kumi  mjini Beijing  na mikoa mingine miwili.
Swali la kujibiwa ni kwamba ni katika hatua gani ya ugonjwa huo ambapo mtu ambaye tayari ameambukizwa virusi vya corona anaweza kusaidika?
Kwa kuwa athari yake haiwezi kuwa sawa mwanzoni  katikati ama katika hatua za mwisho.
Morse hatahivyo anasema kwamba WHO haijaidhinisha matumizi ya hydroxychloroquine na chloroquine  kama tiba ya virusi vya corona.
</doc>
<doc docid='bbc_habari-52497577' lang='swa' type='mono' source_url='https://www.bbc.co.uk/swahili/habari-52497577' term='COVID'>
Virusi vya corona: Kwanini Trump anatofautiana na majasusi wa Marekani kuhusu chimbuko la virusi
Rais wa Marekani Donald Trump ametofsutiana na idara ya intelijensia ya nchi hiyo kuhusu chanzo cha virusi vya corona akidai kuwa ana ushahidi virusi hivyo vilitengenezwa katika maabara ya China.
Rais wa Marekani Donald Trump ametofsutiana na idara ya intelijensia ya nchi hiyo kuhusu chanzo cha virusi vya corona akidai kuwa ana ushahidi virusi hivyo vilitengenezwa katika maabara ya China.
Awali afisi ya mkurugenzi wa kitaifa wa shirika la ujasusi la ilisema bado inachunguza chanzo cha jinsi virusi hivyo.
Lakini afisi hiyo ilisema kuwa haijabaini  ikiwa Covid-19 "ilitengenezwa na binadamu au kupitia mfumo wa maabara".
China imepina madai kuwa maabara yake ni chumbuko la virusi hivyo na kuikosoa Marekani kuhusu kauli yake juu ya  ugonjwa wa Covid-19.
Tangu mlipuko wa ugonjwa huo ulipotokea katika mji wa Wuhan nchi China mwishoni mwa mwaka uliopita, watu  milioni 3.2 duniani wamethibitishwa kuwambukizwa virusi vya corona na zaidi ya watu 230,000 kufariki.
Trump alisema nini?
Akihutubia wanahabari katika ikulu ya White House siku ya Alhamisi, Bw. Trump aliulizwa : "Je una uhakika gani kwamba Taasisi ya Virology ya Wahun  ni chimbuko la viri vya corona?"
"Ndio, nina hakika. Ndio, nina hakika," alisema rais, bila kutoa ufafanuzi zaidi. "Nadhani Shirika la Afya Duniani linastahili kujitathmini zaidi kwasababu limekuwa kama shirika la uhusiano mwema la China."
Alipolizwa kufafanua maelezo yake, alisema: "Siwezi kuwaambia hilo. Siruhusiwi kuwaambia kuhusu hilo."
Aliwaambia waandishi wa habari pia: "Hata kama wachina walifanya hivyo bila kukusudia au walikosea na kutengeneza nyingine, au walianza kutengeneza kwa bahati mbaya  au kuna mtu alitengeneza kwa kudhamiria?
"Sielewi ni kwa nini watu hawaruhusiwi kwenda kupumzika China lakini wanaruhusiwa katika maeneo mengine ya dunia.Jambo hilo ni baya  na swali gumu kwa wao kujibu."
Gazeti la New York Times siku ya Alhamisi liliripoti kuwa maafisa wa ngazi ya juu wa Ikulu ya White house waliitaka jumuiya ya intelijensia ya Marekani kuchunguza kama virusi vimetokea katika maabara ya utafiti ya Wuhan.
Wakala wa Kiintelijensia  wametakiwa kudhibitisha  kama China na shirika la afya duniani linaficha taarifa  za awali za virusi vya corona, afisa ambaye hakuta jina lake kutajwa aliwaambia  NBC News siku ya Jumatano.
Huwa anatuma maelezo kwa umma mara chache, ofisi ya mkurugenzi wa taifa wa intelijensia anasema kuwa  alisema siku ya Alhamisi kuwa wamechunguza  kwa kina na kuungana na wanasayansi wengine kusema kuwa asili ya ugonjwa wa Covid-19  chanzo chake ni cha asilia.
"Jumuiya ya intelijensia itaendelea kuchunguza taarifa za chanzo cha ugonjwa huu kama maambukizi yalianzia kwa wanyama au ni matokeo ya ajali ya kisayansi katika maabara ya  Wuhan."
Lilikuwa  jibu la wazi kutoka intelejensia ya Marekani kuelezea madai ya kutoka katika nchi zote mbili  Marekani na China - kwamba virusi hivyo ni silaha 'bioweapon'
Hivi karibuni bwana Trump amekuwa akipambana na China kwa vita ya maneno kuhusu mlipuko wa ugonjwa wa corona, ingawa utawala wa Marekani kuelezea kuwa wamepatana  na China.
Siku ya Jumatano, alisema kuwa China wanataka ashindwe kuchaguliwa tena nafasi ya urais mwezi Novemba.
Bwana Trump aliwahi kuwashutumu maafisa wa China kuwa walikuwa wanaficha taarifa  na wangeweza kuzuia maambukizi kuenea zaidi.
Alilikosoa shirika la afya duniani WHO na kuondoa ufadhili wa taifa lake katika shirika hilo.
Wizara ya mambo ya nje nchini China ,ameushutumu utawala wa Trump kwa kujaribu kuwalaumu kwa matatizo yao wenyewe ya kushindwa kukabiliana na janga hili.
Msemaji wa wizara alirudia kuhamasisha wazo ambalo halina ushaidi  kuwa  ugonjwa wa Covid-19 inawezekana ulitengenezwa Marekani.
Kwa mujibu wa Washing Post, utawala wa Trump unajaribu kutafuta namna ya kuiangusha China kiuchumi.
Mjadala huo uliripoti  kujumuisha madai kuwa  serikali ya Marekani itaishitaki  China  kwa kusitisha makubaliano ya mkopo.
Hii ni taarifa ya kwanza ambayo inajieleza vizuri kuhusu suala hilo  kutoka kwa vyombo vya kijasusi nchini Marekani.
Imekuwa ikikataa nadharia zote kuhusu ukweli wa chanzo cha mlipuko huu kuwa wachina walitengeneza virusi vya corona kama silaha za bio.
Lakini kuna uwezekano kuwa kwa bahati mbaya kirusi hicho kikaingia kwenye maabara ya utafiti wa magonjwa yanayoambukiza huko Wuhan.
Waziri wa mambo ya nje wa Marekani Mike Pompeo alizungumzia suala hilo , na kutaka China kukubali wataalamu kutoka nje ya China kuchunguza eneo hilo na swali la usalama wa maabara wa sehemu nyingine za nchi.
Serikali ya China ilisema kuwa madai kama hayo ambayo hayana ushaidi wowote  na hayajengi.
Madai kuhusu asili au chanzo cha mlipuko wa ugonjwa wa Corona imekuwa sehemu ya vita ya maneno kati ya China na Marekani na namna wanavyokabiliana na janga la kusambaa kwa virusi hivyo.
Lakini pia wanahusisha na hasira za Marekani kudai kuwa serikali ya China haikutoa takwimu za kweli kuhusu mlipuko huo unavyoanza.
</doc>
<doc docid='bbc_habari-52564602' lang='swa' type='mono' source_url='https://www.bbc.co.uk/swahili/habari-52564602' term='COVID'>
Virusi vya Corona: Idadi ya wagonjwa Kenya yafika 607 huku ikifikia Zanzibar 134
Idadi ya wagonjwa wa virusi vya corona kisiwani Zanzibar nchini Tanzania imeongezeka na kufikia 134 baada ya wizara ya afya kisiwani humo kutangaza visa vinane vipya zaidi.
Idadi ya wagonjwa wa virusi vya corona kisiwani Zanzibar nchini Tanzania imeongezeka na kufikia 134 baada ya wizara ya afya kisiwani humo kutangaza visa vinane vipya zaidi.
Wagonjwa hao wapya walithibitishwa hapo jana tarehe 6 mwezi 2020.
Kulingana na taarifa iliotolewa na serikali ya kisiwa hicho, Wagonjwa wote ni raia wa Tanzania, 16 wanatoka Unguja 13 wanatoka Pemba.
Wakati huohuo Kenya imetangaza wagonjwa 25 wapya wa Covid-19, na kufanya idadi ya wagonjwa nchini humo kufikia 607 tangu kisa cha kwanza cha ugonjwa huo kuripotiwa tarehe 13 Mwezi Machi.
Wizara ya afya nchini humo imesema kwamba wagonjwa 17 kati yao wanatoka Nairobi, huku eneo la Kajiado na Wajiri yakithibitisha visa viwili viwili kila moja nayo Isiolo, Mombasa na Nakuru zikiripoti kisa kimoja kimoja matawalia.
Katibu  mtendaji katika wizaya ya nchini Kenya Rashid Aman pia alitangaza kwamba  wagonjwa saba zaidi wameachiliwa huru baada ya kupona  na hivyo kufanya idadi ya waliiopona nchini humo kufikia 197.
Pia alisema kwamba wagonjwa watatu zaidi wamefariki na hivyobasi kuongeza idadi ya waliofariki nchini humo kufikia 29.
Tukirejea nchini Tanzania ripoti iliotolwa kisiwani Zanzibar imesema kwamba mgonjwa mmoja amefariki na kufanya idadi ya waliofariki kisiwani humo kufikia 32.
Ripoti hiyo pia imesema kwamba idadi ya visa ambavyo vimekuwa vikiripotiwa na jamii pia imepungua kwa kiwango kikubwa katika siku ya nne mfululizo.
Imesema kuwa upimaji wa washukiwa wa virusi vya corona sasa utafanyika katika wilaya.
Hatua hiyo inajiri huku Tanzania bara ikimaliza takriban wiki moja bila kutangaza wagonjwa wapya wa ugonjwa huo.
Wagonjwa wanaendelea kupata matokeo Tanzania
Maafisa wa afya nchini humo wamesema kwamba wanaandaa ripoti kubwa ambayo itajumuisha idadi ya wagonjwa wapya katika eneo la Tanzania bara.
Mara ya mwisho kwa eneo hilo kutangaza idadi mpya ya wagonjwa ilikuwa Jumatano iliopita ambapo wagonjwa 480 walithibitishwa kuambukizwa virusi hivyo.
Hatua hiyo imezua wasiwasi kuhusu jinsi taifa hilo linavyokabiliana na ugonjwa huo.
Kulingana na afisa wa mawasiliano katika idara ya Afya nchini Tanzania Tumaini Haonga, Upimaji wa sampuli unaendelea na matokeo yake yatatangazwa na mamlaka zinazohusika.
Hatahivyo hakutoa tarehe rasmi ya kutolewwa kwa matokeo hayo.
Akizungumza na chombo cha habari cha The Citizen Tanzania  bwana Haonga alisema kwamba wagonjwa wapya wamekuwa wakipatiwa matokeo yao binafsi huku akiongezea kwamba idadi ya jumla ya wagonywa waliothibitishwa itatolewa tu iwapo kuna data ya kutosha ya maambukizi mapya.
Matamshi yake yanajiri siku chache baada ya rais Magufuli kutiliashaka matokeo ya maabara kuu ya taifa hilo akisema maabara hayo yanafaa kuchunguzwa kwa kutoa matokeo yenye makosa.
Tukirejea nchini Kenya Aman alisema kwamba kati ya cisa hivyo 25 mtaa wa Eastleigh umethibitisha visa 9 vipya .
Siku ya JUmatano serikali iliwekea mitaa miwili ya Old town mjini Mombasa na Eastleigh jijini nairo amri ya kutotoka kwa saa 24 baada ya maeneo hayo kuandikisha idadi kubwa ya wagonjwa wapya
Akitoa wito kwa raia kuheshimu masharti ya kukabiliana na virusi  bwana Ama n alisema imebainika kwamba wakaazi wa Eastleigh  na Old Town wamekuwa wakihamia maeneo mengine. Amesema kwamba hatua hiyo huenda ikasababisha maambukizi kwa watu wengine.
Katika mtaa wa Old Town  watu watano waliothibitiswa kuwa na virusi hivyo walitoweka majumbani mwao  na familia zao.Gavan wa Momabasa Hassan Joho amesema kwamba usakaji wa wagonjwa hao umeanza.
</doc>
<doc docid='bbc_habari-51797276' lang='swa' type='mono' source_url='https://www.bbc.co.uk/swahili/habari-51797276' term='COVID'>
Coronavirus: Idadi ya waliopoteza maisha yafikia 366, kutoka 133
Idadi ya watu waliopoteza maisha kutokana na virusi vya corona nchini Italia imeongezeka kutoka 133 na kufikia 366 kwa siku moja, maafisa wameeleza.
Idadi ya watu waliopoteza maisha kutokana na virusi vya corona nchini Italia imeongezeka kutoka 133 na kufikia 366 kwa siku moja, maafisa wameeleza.
Maambukizi yameongezeka kwa asilimia 25% na kufikia 7,375 kutoka 5,883 kwa mujibu wa shirika la kitaifa la utabiri na udhibiti wa matukio ya dharura.
Ongezeko la maambukizi limekuja wakati mamilioni ya watu wakichukua hatua zilizotangazwa siku ya Jumapili ili kudhibiti maambukizi.
Watu takribani milioni 26 mjini Lombardy  na katika majimbo 14 chini ya sheria mpya ya karantini  wanahitaji ruhusa maalum kusafiri.
Waziri Mkuu Giuseppe Conte pia ametangaza kufugwa kwa shule, maeneo ya kufanya mazoezi, makumbusho, nyumba za starehe na maeneo mengine yanayokusanya watu wengi.
Mazuio hayo yatadumu mpaka tarehe 3 mwezi Aprili.
Ongezeko hili linamaanisha kuwa Italia kwa sasa ina idadi kubwa iliyothibitishwa nje ya China, ambapo mlipuko ulianzia mwezi Desemba. Idadi hii imezidi Korea Kusini, ambayo ina idadi ya maambukizi 7,313.
Italia ni nchi mojawapo duniani yenye idadi kubwa ya watu wenye umri mkubwa. Virusi ni hatari sana hasa kwa wazee.
Miongoni mwa watu waliopata maambukizi hivi karibuni ni mkuu wa jeshi. Salvatore Farina alisema alijisikia vizuri na alijitenga mwenyewe kuepuka kuambukiza wengine.
Taratibu mpya za karantini zinaathiri robo ya raia wa Italia na katikati mwa mji tajiri ulio kaskazini mwa nchi hiyo ambao ni chachu ya uchumi wa nchi hiyo.
Mfumo wa afya ni changamoto mjini Lombardy, mji ulio kaskazini mwa nchi hiyo wenye watu milioni 10. Watu wamekuwa wakitibiwa kwenye kumbi za hospitali.
''Tunataka kuhakikisha afya njema kwa raia wetu. Tunaelewa kuwa hatua hizi zinahitaji kujitoa, wakati mwingine kidogo wakati mwingine kujitoa kwa kiasi kikubwa,'' Waziri Mkuu Conte alisema wakati akitangaza hatua hizo mpya.
Chini ya hatua mpya, watu hawapaswi kuingia au kutoka Lombardy.
Hatua hizo hizo zinachukuliwa Modena, Parma, Piacenza, Reggio Emilia, Rimini, Pesaro and Urbino, Alessandria, Asti, Novara, Verbano Cusio Ossola, Vercelli, Padua, Treviso and Venice.
Idara ya mambo ya Uingereza imeshauri kutosafiri bila sababu ya lazima kuelekea maeneo hayo.
Mkuu wa Shirika la Afya duniani, WHO Tedros Adhanom Ghebreyesus ameisifu Italia kwa ''kujitoa kwao kwa dhati'' kwa kuweka mazuio. Mpaka siku ya Jumapili karibu watu 50,000 Kaskazini mwa Italia waliathirika na karantini.
Juma lililopita serikali ilitangaza kufungwa kwa shule zote na vyuo nchi nzima kwa siku 10.
Idadi ya maambukizi ulimwenguni ni zaidi ya 107,000, na vifo vipatavyo 3,600.
Athari kubwa imeonekana nchini China. Lakini siku ya Jumapili iliripoti idadi ya chini zaidi ya maambukizI mapya katika siku moja tangu Januari - ishara kwamba kuenea kwa virusi kunapungua.
Iran, moja ya maeneo yenye maambukizi mabaya zaidi nje ya China, sasa imethibitisha maambukizi 6,566 na vifo 194.
Hatahivyo, takwimu halisi zinakisiwa kuwa za juu zaidi. Ripoti moja Jumapili, ikinukuu mjumbe wa serikali, ikisema kulikuwa na vifo 200 katika mkoa wa kaskazini wa Gilan pekee - lakini takwimu hizo baadaye ziliondolewa.
Huko Ufaransa, virusi vinaenea miongoni mwa wabunge. Wabunge wawili walikutwa na maambukizi, maafisa walieleza siku ya Jumapili.
Kwa jumla manaibu wanne wameambukizwa. Pia Jumapili Ufaransa iliripoti visa 1,126, ongezeko la 19% kwa siku na idadi kubwa ya maambukizi barani Ulaya baada ya Italia.
Serikali ya Ufaransa imepiga marufuku mikusanyiko ya watu zaidi ya 1,000.
Nchini Marekani, zaidi ya watu 470 wamekutwa na maambukizi ya Covid-19 na mpaka sasa waliopoteza maisha ni watu 21.
Miongoni mwa nchi zilizoripoti ongezeko la maambukizi ni Ujerumani 939, Uhispani 589, Uingereza 273 na Uholanzo 265.
Albania, Bulgaria, Colombia, Costa Rica, visiwa vya Maldives, Malta, na Paraguay zimeripoti visa vya kwanza vya maambukizi ya virusi hivyo.
</doc>
<doc docid='bbc_habari-52569454' lang='swa' type='mono' source_url='https://www.bbc.co.uk/swahili/habari-52569454' term='COVID'>
Vifo vya corona: Kwanini Uingereza imerekodi vifo vingi vya corona Ulaya?
Uingereza kwa sasa ina idadi kubwa ya vifo vya walioathirika na virusi vya corona barani Ulaya, hiyo ni kulingana na takwimu rasmi za serikali.
Uingereza kwa sasa ina idadi kubwa ya vifo vya walioathirika na virusi vya corona barani Ulaya, hiyo ni kulingana na takwimu rasmi za serikali.
Siku ya Jumatano, vifo zaidi 649 vya kutokana na corona vilirekodiwa  na kufikisha jumla ya vifo vilivyotokea Uingereza kuwa 30,076.
Mpaka Jumanne ya wiki hii Italia ndiyo taifa ambalo lilikuwa na idadi kubwa ya vifo barani Ulaya. Mpaka sasa taifa hilo limesharekodi vifo 29,684 kwa jumla.
Wakati huo huo zaidi ya watu 72,000 wameaga dunia nchini Marekani.
Lakini idadi hiyo inaonesha tu simulizi kidogo ya kile kinachotokea, wataalamu wa afya wamesema.
Tunaweza kuwa na uhakika kwamba idadi vifo iliyorekodiwa huenda ni ya chini ikilinganishwa na idadi kamili ya walioathirika na virusi vya corona,  amesema Profesa Sir David Spiegelhalter, kutoka chuo kikuu cha  Cambridge, Uingereza.
"Tunaweza kusema kwamba hakuna kati ya nchi hizi inayoendelea vizuri lakini hili sio janga la Ulaya tu kwa hiyo haitakuwa jambo lenye tija kama tutaizungumzia hiyo tu," amesema.
Kuna changamoto kote duniani ukilinganisha kiwango cha vifo kutoka mataifa mbalimbali.
Katibu wa masuala ya jamii Robert Jenrick amesema katika mkutano na wanabari: "Ni vigumu kufanya ulinganisho wa kimataifa kwa uhakika.
"Tunataka kujifunza mambo kadhaa kadiri tunavyoweza hasa ukizingatia kwamba kwamba dunia nzima inakabiliana na janga hili."
"Mataifa mengine yanapima hatua zilizochukuliwa kwa namna mbalimbali. Na inafanya ulinganisho wa kimataifa kuwa vigumu," ameongeza Profesa Yvonne Doyle, mkurugenzi wa kimatibabu katika wizara ya afya Uingereza.
Idadi ya watu Uingereza ni karibia milioni 66 huku Italia ikiwa karibia milioni 60.
Uingereza itahitajika kusajili angalau asilimia 10 zaidi ya vifo ikilinganishwa na Italia.
Namna tofauti ya nchi mbalimbali zinazohesabu idadi ya vifo pia kunahitajika kutiliwa maanani.
"Kila nchi inahesabu idadi ya vifo kwa namna tofauti," amesema mshauri mkuu wa tiba katika serikali ya Uingereza Chris Whitty, "Kulinganisha nchi moja na nyengine haisaidii".
Kwa mtazamo wa juu juu, Italia na Uingereza kwa sasa hivi ni kama ziko sawa - zinajumuisha waliopimwa na waliothibitishwa kupata maambukizi kila siku.
Lakini pia tunaweza kuchukulia kwamba idadi ya vifo inayorekodiwa hospitali ni sahihi, idadi ya vifo katika vituo vya kutunza wazee au majumbani haziwezi kuchukuliwa kuwa sahihi kwa asilimia mia moja.
Idadi ya watu inamchango wake katika ulinganisho huu.
Kwa mfano, tunajua kwamba athari za virusi vya corona inajitokeza zaidi kwa watu wazee ikilinganishwa na vijana.
Kuna uwezekano mkubwa wazee wakawa na matatizo mengine ya kiafya ambayo yanafanya iwapo watapata virusi vya corona basi watakuwa katika hatari zaidi.
Italia ina idadi kubwa ya watu wazee huku idadi ndogo kabisa ikiwa ya watoto (ambao hatari ya wao kuathirika vibaya na janga la corona iko chini) kwahiyo, ikiwa mambo mengine yote yangekuwa sawa, ungetarajiwa kutokea kwa idadi kubwa ya vifo nchini Italua kuliko Uingereza.
Nchini Uingereza, idadi ya kila siku inayotolewa inategemea wale waliothibitishwa kuambukizwa, ingawa ofisi ya tarkwimu za taifa pia inachapisha takwimu yoyote yenye ambapo ugonjwa wa Covid -19 unahisishwa na vifo, bila kuzingatia kwamba alipimwa au la.
Ubelgiji imekosolewa kama nchi iliyoathirika vibaya na virusi vya corona linapokuja suala la walioakufa.
Maafisa wa Ubelgiji wanasema hali yao katika kukabiliana na janga la corona haikuwa vizuri ikilinganishwa wengine: idadi ya vifo hospitalini na kwenye makaazi ya kutunza wazee vinavyoshukiwa kwamba bado havijathibitishwa kama ugonjwa wa Covid-19.
"Watu wamekuwa wakifanya ulinganisho usio sahihi", amesema Profesa Steven Van Gucht, daktari wa magonjwa ya yanayosababishwa na virusi kutoka Ubelgiji ambaye pia ni msemaji wa serikali.
Ni vigumu sana kupata takwimu za uhakika kutoka nchi zenye kudhibiti mfumo wake wa kisiasa.
Kupata idadi ya waliokufa kwa milioni moja ya idadi ya watu, tutasema idadi ya China ni ya chini mno, hata baada ya kuongezeka kwa asilimia 50 ya vifo katika mji wa Wuhan.
Wataalamu wa afya wanapendekeza kwamba kuwa makini na idadi ya wanaokufa ambayo ni ya juu ikilinganishwa na wakati kama huo miaka iliyopita.
Lakini kupata takwimu kama hizi inachukua muda na huenda ikawa miezi kama sio miaka - kabla ya kujua athari kamili za janga la corona ulimwenguni.
Nchi zilizofanikiwa kupima idadi kubwa mapema kuchukua hatua ya kufuatilia wengine walioawasiliana na mwathirika inaonekana ndizo zilizofanikiwa kupunguza maambukizi ya virusi vya corona.
Lakini Ujerumani na Korea Kusini zimekuwa na kiwnago cha chini cha vifo  ikilinganishwa na nchi zilizoathirika zaidi.
Idadi ya wanaopimwa kwa siku ikilinganishwa na idadi yote ya watu huenda ikawa tarakimu muhimu kutabiri kiwango cha chini cha vifo.
Lakini sio kwamba takwimu zote za wanaopimwa zinafanana - baadhi ya nchi zinarekodi idadi ya watu wanaopimwa, huku zengine zikirekodi idadi jumla ya wote waliopimwa.
Muda muafaka wa kupima, na ikiwa walipimwa hospitali au katika jamii zao pia kunahitaji kurekodiwa.
Ujerumani na Korea Kusini zilipima idadi kubwa ya watu mapema na kujifunza mengi kuhusu vile virusi hivyo vinavyosambaa.
Lakini Italia ambayo pia imepima idadi kubwa ya watu, pia nayo imerekodi kiwango kikubwa cha waliokufa.
Italia iongeza uwezo wake wa kupima watu baada ya kuwa janga hilo limewaathiri kwa kiasi kikubwa.  Uingereza nayo inafanya vivyo hivyo.
Mbunge wa chama cha upinzani Dkt. Rosena Allin-Khan, ambaye amekosoa mkakati wa serikali wa kupima watu akisema umesababisha vifo vingi.
</doc>
<doc docid='bbc_habari-52369196' lang='swa' type='mono' source_url='https://www.bbc.co.uk/swahili/habari-52369196' term='COVID'>
Virusi vya Corona: Wagonjwa wapya 15 wathibitishwa Kenya
Wizara ya Afya nchini Kenya imetangaza ongezeko la wagonjwa 15 wapya waliothibitishwa kuwa na virusi vya corona na kufikisha 296 jumla ya watu wanaougua Covid-19 nchini humo.
Wizara ya Afya nchini Kenya imetangaza ongezeko la wagonjwa 15 wapya waliothibitishwa kuwa na virusi vya corona na kufikisha 296 jumla ya watu wanaougua Covid-19 nchini humo.
Wagonjwa 11 ni raia wa Kenya na wanne ni raia wa kigeni ambao walikuwa miongoni mwa watu 545 waliofanyiwa vipimo vya kubaini ikiwa wana virusi vya ugonjwa huo katika kipindi cha saa 24 zilizopita.
Akizungumza na wanahabari Jumanne, Katibu mkuu wa wizara hiyo Dkt. Mercy Mwangangi amesema visa saba vya maambukizi vilirekodiwa Mombasa pwani ya Kenya, sita mjini Nairobi na viwili katika mji wa kaskazini mashariki wa Mandera.
''Hakuna hata  mmoja kati yao aliyekuwa na amesafiri'' alisema na kuongeza kuwa watu sita kati yao walikuwa karantini na wengine tisa walipatikana kupitia mkakati wa serikali wa kuwatafuta watu wanaoshukiwa kuambukizwa baada ya kutangamana na watu  waliathirika.
Dkt. Mwangangi apia alitangaza kuwa watu watano zaidi wametolewa hospitali baada ya kupona na kuongeza idadi ya watu waliopona kutokana na virusi vya corona kufikia 74.
Wizara ya Afya pia imezindua kampeini kwa jina 'Saa sita'.
Wakenya wameombwa kuungana kuwapa pongezi wahudumuwa afya kila siku ya Jumatano "saa sita''.
</doc>
<doc docid='bbc_habari-52561975' lang='swa' type='mono' source_url='https://www.bbc.co.uk/swahili/habari-52561975' term='COVID'>
Kubadilika umbo kwa virusi vya corona: Fumbo kwa wanasayansi juu ya athari za virusi
Watafiti nchini Marekani na Uingereza watambua mamia ya mabadiliko ya maumbile ya virusi vinavyosababisha ugonjwa wa Covid-19.
Watafiti nchini Marekani na Uingereza watambua mamia ya mabadiliko ya maumbile ya virusi vinavyosababisha ugonjwa wa Covid-19.
Lakini hakuna hata mmoja ambaye amefahamu ambacho hii itamaanisha katika kusambaa kwa virusi  miongoni mwa watu na ikiwa chanjo itakua na ufanisi.
Virusi vinabadilika maumbile-hicho ndicho kinachotokea.
Tatizo ni: aina gani ya maumbile haya yanayoleta mabadiliko ya kuufanya ugonjwa uwe mbaya zaidi au kuyafanya maambukizi kuwa ugonjwa?
Utafiti wa awali kutoka Marekani umeelezea kuhusu moja ya mabadiliko ya kimaumbile uliouita - D614G - ambayo yamejitokeza zaidi na huenda kukasababisha maambukizi makali zaidi.
Hatahivyo bado haujatathminiwa na wanasayansi wengine na kuchapishwa rasmi.
Watafiti, kutoka Maabara ya Los Alamos National Laboratory nchini New Mexico, wamekua wakifuatilia mabadiliko hadi kufikia "tawi" la kirusi yanayoleta mabadiliko ya kipekee ya kimaumbile, kwa kutumia  mfumo wa data uliopangwa unaoitwa Global Initiative on Sharing All Influenza Data (GISAID).
Walibaini kuwa inaelekea kuna kitu fulani kuhusu mabadiliko hayo ya kimaumbile yanayokifanya kirusi kukua haraka zaidi - lakini  athari za mabadiliko haya bado hazijawa wazi.
Timu ya utafiti iliyotathmini data za Uingereza kutoka kwa wagonjwa wa virusi vya corona katika eneo la  Sheffield. Ingawa walibaini kuwa watu wenye virusi hivyo vinavyobadilika umbo walionekana kuwa na kiwango kikubwa cha virusi katika sampuli zao za vipimo, hawakupata ushahidi wa wazi kwamba watu wale waliugua au walilazwa hospitalini kwa muda mrefu.
'Kubadilika kwa maumbile sio jambo baya'
Utafiti mwingine kutoka taasisi ya Chuo Kikuu cha London-University College London n(UCL) ulibaini virusi sampuli 198 zilizokua na mabadiliko ya kimaumbile ya virusi yanayorudia.
Mmoja wa waandishi wa utafiti huo, Profesa Francois Balloux, alisema: "Mabadiliko ya maumbile yenyewe sio kitu kibaya na hakuna kutu chochote kinachoonyesha kuwa kirusi cha SARS-CoV-2  kinabadilika kimaumbile haraka au polepole kuliko inavyotarajiwa.
"Hadi sasa hatuwezi kusema iwapo SARS-CoV-2 vinakua na makali zaidi au kidogo au vinaambukiza zaidi"
Utafiti kutoka Chuo Kikuu cha Glasglow ambao pia ulitathmini mabadiliko ya kimaumbile ya virusi vya corona, ulisema kuwa mabadiliko haya hayasababishi aina nyingine ya virusi. Walisema kuwa ni aina moja tu ya virusi ambayo kwa sasa inazunguka.
Kufuatilia mabadiliko madogo kwenye muundo wa virusi ni muhimu katika kuelewa maendeleo ya chanjo.
Mfano ukiangalia 'virusi vya mafua: hubadilika haraka sana kiasi kwamba inalazimika kufanyia mabadiliko chanjo yake kila mwaka ili kukabiliana na aina fulani ya mafua yanayoenea.
Nyingi kati ya chanjo za Covid-19 kwa sasa zinaendelea kutengenezwa, kulenga aina fulani ya virusi-wazo ni kulenga mwili wako utambue aina ya kipekee ya tawi la kirusi ambayo itasaidia kupambana na kirusi kizima. Lakini kama tawi hilo linabadilika, chanjo inayotengenezwa kwa njia hii inaweza kuwa na ufanisi mdogo.
Kwa sasa yote haya ni nadhar ia. Wanasayansi bado hawajapata taarifa za kutosha kusema ni mabadiliko gani yanayotokea kwa kirusi na yata maanisha nini.
Dkt  Lucy van Dorp, mtafiti mwenza katika taasisi ya London-University College London, alisema kuwa na uwezo wa kutathmini idadi kubwa ya mabadiliko ya seli za urithi za kirusi huenda "kusiwe na thamani katika juhudi za utengenezaji wa dawa ".
Hata hivyo ameiambia BBC : "Ninapenda kutathmini seli za urithi, lakini kuna mengi sana wanayoweza kusema."
</doc>
<doc docid='bbc_habari-52369194' lang='swa' type='mono' source_url='https://www.bbc.co.uk/swahili/habari-52369194' term='COVID'>
Virusi vya corona: Mbinu ya kuwalaza wagonjwa wa corona kifudifudi inavyookoa maisha yao
Kujipata katikati ya mgogoro unaosababishwa na janga la corona, ni tukio ambalo mara kwa mara hufanyika katika hospitali nyingi duniani.
Kujipata katikati ya mgogoro unaosababishwa na janga la corona, ni tukio ambalo mara kwa mara hufanyika katika hospitali nyingi duniani.
Makumi ya wagonjwa husalia kwenye vitanda vyao, wakiwa wamewekewa vifaa vya kuwasaidia kupumua huku wakiangaliwa kwa makini na maafisa wa afya ambao hulindwa na nguo maalum pamoja na barakoa.
Lakini kuna kitu ambacho kinavutia katika picha hizi, baadhi ya wagonjwa wanaougua covid 19 hulazwa kifudifudi.
Lakini kwa nini walazwe hivyo?
kunaongeza kiwango cha oksijeni mwilini. Ni mfumo wa jadi ambao umethibitisha kufanya kazi kukabiliana na magonjwa hatari ya mapafu.
Mbinu hiyo inayojulikana katika taaluma ya afya kama kulala juu chini, imeanza kutumiwa kwa kiwango kikubwa miongoni mwa maelfu ya wagonjwa ambao ni waathiriwa wa mlipuko huo ambao wanaendelea kutibiwa katika vyumba vya wagonjwa mahututi.
Mbinu hii inasaidia watu kuimarisha kiwango cha oksijeni kinachoingia katika mapafu.
Hii imeelezewa BBC na profesa wa tiba ya mapafu na chumba cha wagonjwa mahututi  katika chuo kikuu cha tiba cha John Hopkins, Panagis Galiatsatos.
''Wagonjwa wengi waliyo na virusi vya corona hawapati oksijeni ya kutosha katika mapafu yao na hivyobasi huyaharibu.Na ijapkkuwa tunawapatia oksijeni katika vituo vya afya, mara huwa haitoshi. Na kile tunachofanya ni kuwalaza kifudifudi ili kuruhusu mapafu kupanuka tena'', anasema.
Mtafiti huyo anaongezea kwamba maeneo mazito ya mapafu huwa yako mgongoni hivyobasi mgonjwa anapolalia mgongo wake tatizo la wao kushindwa kupumua huongezeka.
"Kufunguka kwa mapafu wakati mgonjwa anapolalishwa kifudifudi husaidia kusambaa kwa damu zaidi. Mbinu hiyo ina ufanisi na tumeithibitisha na wagonjwa wengi'', anasema.
''Mbinu hiyo imetambulika na madaktari wengi hali ya kwamba shirika la Afya Duniani pia limeipendekeza mwezi Machi mwaka huu kwa wagonjwa wanaougua Covid-19 ambao wanaugua magonjwa ya tatizo la kupumua, "anasema.
Cha zaidi ni kwamba uchunguzi uliofanyiwa wagonjwa 12 waliokuwa katika hali mahututi waliotibiwa katika hospitali ya Jinyintan nchini China ulibaini kwamba wagonjwa ambao hawalazwi kifudifudi  mapafu yao hukosa kupanuka vizuri ili kuingiza oksijeni ya kutosha mbali na damu kusambaa.
Uchunguzi huo ulibaini kwamba wagonjwa wanaolala kifudifudi hupata nafuu kutokana na oksijeni wanayopokea.
Je hatari za kulala kifudifudi ni zipi?
Kwa sasa kile ambacho kinaweza kuonekana kama utaratibu rahisi kinaweza kuchukua muda mrefu. WHO inasema kwamba kwamba ili kuweza kufanikiwa katika mbinu hiyo unahitaji watalaam kadhaa.
Panagis Galiatsatos anaelezea kwamba kwa mara ya kwanza  kituo cha afya cha John Hopkins  kiliunda kundi la maafisa wa Afya wenye utaalam wa kuwalaza wagonjwa kifudifudi .
''Katika hali hiyo, iwapo mgonjwa wa Covid 19 yupo katika chumba cha wagonjwa mahututi ambapo wafanyakazi hawajui kufanya utaratibu huo , huwaita wataalam ambao watamlaza mgonjwa kifudifudi'', anasema.
Kwa mgonjwa kulazwa kifudifudi kunaweza kuleta matatizo zaidi.
''Kunona kupitia kiasi ndio changamoto kuu. Uangalizi wa makini unafaa kutumiwa miongoni mwa wagonjwa walio na majeraha ya kifua. Ni vyema kuchukua tahadhari iwapo mgonjwa ana mrija wa kumsaidia kupumua  shingoni'', anaelezea Galiatstos.
''Sio rahisi. Inawachukua takriban watu wanne ama hata watano kufanikiwa'', anaongezea.
"Uingizaji hewa kwa kutumia mashine wakati mgonjwa amelala kifudifudi hupendelewa sana miongoni mwa wagonjwa wa tatizo la kupumua wenye umri mkubwa. Mgonjwa huwekewa mashine hizo kumsaidia kati ya saa 12 hadi 16 kwa siku'' , linasema shirika hilo.
Tafiti za jadi
Lakini je mbinu hii ilipatikana wapi?
Faida za kulala kifudifudi  ziligunduliwa miaka ya 1970. Lakini ilichukua hadi mwaka 1986 ambapo mbinu hiyo ilianza kutumika zaidi duniani.
Mmoja wa madaktari aliyeongoza utafiti wa kwanza alikuwa Muitaliano Luciano Gattinoni, ambaye anafanya kazi kama profesa emiratus  katika chuo kikuu cha Statale mjini Milan na anajulikana kama mtaalamu wa kuweka watu ganzi na ufufuzi.
Yeye pamoja na kundi lake , alianza kutumia mbinu hiyo mara kwa mara  na kuchapisha utafiti wa kisayansi kuhusu faida zake.
''Katika mazungumzo na BBCMUndo, mtafiti huyo anasema kwamba , mara ya kwanza , mbinu hiyo ilipingwa sana kwa kuwa jamii ya tiba ilikuwa ya kihafidhina. lakini kwa sasa inatumika kote duniani'', anasema.
Mtaliano huyo anaelezea kwamba kumlaza mgonjwa kifudifudi sio tu kwamba kunamsaidia mgonjwa kupata oksijeni ya kutosha katika mapafu bali pia uzito unaokalia mapafu hupungua kwa kiwango kikubwa.
Sambamba na Gattinoni .
Tafiti nyengine zilifanywa mwaka 2000 ambapo ziliunga mkono mbinu hiyo ya mgonjwa kulazwa kifudifudi.
Hivi ndivyo Panagis Galiatsatos anaelezea.
Utafiti uliofanywa nchini Ufaransa 2000 ulionyesha kwamba wagonjwa waliimarika kwa kupata oksijeni ya kutosha lakini pia walikuwa na uwezo mkubwa wa kupona.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52103336' lang='swa' type='mono' source_url='https://www.bbc.co.uk/swahili/habari-52103336' term='COVID'>
Coronavirus: Tanzania yathibitisha kifo cha kwanza cha mgonjwa wa corona
Serikali ya Tanzania imethibitisha kifo cha kwanza cha mgonjwa wa corona, kilichotokea alfajiri ya siku ya Jumanne  tarehe 31 mwezi Machi mwaka 2020.
Serikali ya Tanzania imethibitisha kifo cha kwanza cha mgonjwa wa corona, kilichotokea alfajiri ya siku ya Jumanne  tarehe 31 mwezi Machi mwaka 2020.
Mgonjwa huyo alifariki katika kituo cha matibabu ya wagonjwa wa COVID-19 kilichopo Mloganzila jijini Dar es Salaaam.
Marehemu ni mwanaume mtanzania mwenye miaka 49 ambaye pia alikuwa akisumbuliwa na maradhi mengine.
Hapo jana Waziri wa afya nchini humo Ummy Mwalimu alitangaza wagonjwa wapya watano wa virusi vya corona inayofikisha idadi ya wagonjwa nchini humo kufikia 19.
Kwa mujibu wa taarifa ya waziri Ummy, wagonjwa hao wapya watano wote ni raia wa Tanzania.
Wagonjwa wawili ni kutoka visiwani Zanzibar na watatu kutoka Dar es Salaam.
"Kazi ya kufuatilia watu wote wa karibu waliokutana na wagonjwa hawa inaendelea (contact tracing). Aidha tunawataka wananchi wote kuendelea kuchukua tahadhai ili kujikinga na ugonjwa huu," ameeleza Bi Mwalimu.
Taarifa ya wizara ya Afya ilibainisha kuwa kati ya wagonjwa hao wawili (mwanamke mwenye miaka 21 na mwanaume mwenye miaka 49) walikuwa wakifuatilia hali zao na watatu (mwanaume mwenye miaka 49) "alikutana na raia wa kigeni kutoka miongoni mwa nchi zilizoathirika zaidi."
Wagonjwa visiwani Zanzibar
Waziri wa Afya wa Zanzibar Hamad Rashid ametoa taarifa kuhusu mwendendo wa maraadhi ya corona visiwani humo.
Wizara imethibitisha kuwa na wagonjwa wawili, wa kwanza mwanamke raia wa Tanzania mwenye miaka 75 ambaye ameambukizwa kutoka nje ya Tanzania.
Mgonjwa wa pili ni mwanamke mwenye miaka 43 ambaye aliingia nchini Tanzania juma lililopita.
Awali, Waziri Ummy alisema kwa wagonjwa wa Zanzibar taarifa zao zitatolewa na waziri wa Afya wa visiwa hivyo Bw Hamad Rashid.
</doc>
<doc docid='bbc_habari-52338640' lang='swa' type='mono' source_url='https://www.bbc.co.uk/swahili/habari-52338640' term='COVID'>
Virusi vya corona: Google yazuia mamilioni ya barua pepe za wadukuzi
Wadukuzi wa mtandaoni huwa wanatuma barua pepe milioni 18 kila siku zenye ujumbe wa uongo kuhusu ugonjwa wa  Covid-19, kwa mujibu wa Google.
Wadukuzi wa mtandaoni huwa wanatuma barua pepe milioni 18 kila siku zenye ujumbe wa uongo kuhusu ugonjwa wa  Covid-19, kwa mujibu wa Google.
Mataalamu wa teknolojia anasema mlipuko wa ugonjwa huo umesababisha uhalifu wa mtandaoni kukua kwa kasi huku wakijaribu kutumia mbinu mbalimbali ili kuvamia taarifa za watu.
Kampuni hiyo ilisema kuwa iliamua kufungia barua pepe zaidi ya milioni 100 kila siku.
Wiki kadhaa zilizopita,karibu barua pepe zote ambazo zilikuwa zina ulakini zilikuwa zinahusu virusi vya corona.
Virusi vya corona ndio mada ambayo imekuwa inatumika sana na waharifu wa mtandaoni kutapeli watu, mtaalamu wa teknolojia hiyo aeleza.
Wanaotumia mtandao wa Google kupitia  Gmail wanafikia watu bilioni 1.5.
Watu binafsi wamekuwa wakitumiwa barua pepe mbalimbali kwa kiwango kikubwa, zikiwa zinajitambulisha kuwa zimetokea katika mamlaka ya Shirika la Afya Duniani (WHO), ikiwa ni jitihada za kuwadanganya watu kufungua programu zao au kutaka watu wachangie fedha kwa jambo ambalo halina umuhimu wala ukweli.
Wahalifu wa mtandaoni wamejaribu kutumia taasisi za umma na kudai kuwa serikali inahitaji kuungwa mkono.
Google imedai kuwa mashine yao inajifunza kuwa na uwezo wa kufungia barua pepe zaidi ya 99.9% kuwafikia watumiaji wao.
Ongezeko la maudhui ya virusi vya corona imerikodiwa na kampuni kadhaa za usalama wa mtandaoni.
Barracuda Networks ilisema kuwa imeona ongezeko la 67% la barua pepe za uongo wakati huu wa mlipuko wa ugonjwa wa corona.
Wahalifu mtandaoni wamekuwa wakituma barua pepe na ujumbe mfupi wa uongo wakidai kuwa wametokea serikali ya Uingereza, wengine wakidai wametoka shirika la afya duniani-WHO, kituo cha kukabiliana na kuzuia magonjwa na hata maafisa wa Marekani akiwemo rais Trump.
"Shambulio hili la uhalifu mtandaoni huwa wanatumia mbinu zinazofanana za kuweka hisia za taharuki, sababu za hatua fulani kwa wakati huo ambapo watu wanaweza kurubunika kuwa ni jambo sahihi," alisema mtafiti binafsi wa usalama wa mtandaoni  Scott Helme.
"Mlipiko wa virusi vya corona, suala ambalo linawagusa watu wengi kwa sasa na wahalifu wa mtandaoni wanalitambua hilo.Wanadhani kuwa watu wanaweza kufuata muongozo wao wa uongo au kubonyeza link wanazozituma."
Watafiti wamebaini pia tovuti za uongo ambazozina programu za tovuti na simu za mkononi kwa kuweka madai kuwa wanachangia kukabiliana na virusi vya corona.
Programu katika simu ya Android inayodai kuwa inasaidia kufuatilia watu wenye virusi vya corona, badala yake inaidukua simu kwa ransomware ambayo inataka malipo ya kuweka programu hiyo kwa simu.
Wiki iliyopita kituo cha usalama wa mtandaoni nchini Uingereza (NCSC) na idara ya Marekani ya masuala ya usalama walisema , wameona ongezeko kubwa la udukuzi wa mtandaoni ambao unatumia mlipuko wa ugonjwa wa Covid-19 kuwa ndio mada yao kuu ya kuwaibia watu".
NCSC imechapisha maelezo kwenye mtandao wake ili kusaidia watu kujizuia wasiwe wahanga wa wadukuzi wa mtandaoni.
</doc>
<doc docid='bbc_habari-52460658' lang='swa' type='mono' source_url='https://www.bbc.co.uk/swahili/habari-52460658' term='COVID'>
Virusi vya corona: Ni nini kinasababisha vifo visivyoelezeka katika jimbo la Kano Nigeria
Rais wa Nigeria ameonesha wasiwasi wake juu ya idadi ya vifo inayoongezeka huko kaskazini jimbo la Kano, huku kukiwa na wasiwasi kwamba vifo hivyo huenda vinatokana na ugonjwa wa Covid-19.
Rais wa Nigeria ameonesha wasiwasi wake juu ya idadi ya vifo inayoongezeka huko kaskazini jimbo la Kano, huku kukiwa na wasiwasi kwamba vifo hivyo huenda vinatokana na ugonjwa wa Covid-19.
Rais Muhammadu Buhari amesema jimbo la Kano litawekewa kanuni za kusalia ndani kwa wiki mbili zaidi  na kwamba anatuma timu ya uchunguzi.
Waziri wa afya wa Nigeria Dr Osagie Ehanire  amesema hali hiyo inafuatiliwa kwa karibu.
hatua hiyo inajiri baada ya maafisa nchini humo kusema rais wa Marekani, Donald Trump ameahaidi kutuma mashine za kusaidia kupumua katika mataifa ya magharibi ya Afrika ili kukabiliana na mlipuko wa Corona.
Katika mazungumzo ya simu kati ya rais Muhammadu Buhari na Trump, rais huyo wa Marekani alikuhakikishia rais huyo kuwa Nigeria wategemee msaada wote kutoka Marekani katika kipindi hiki cha mlipuko.
Lakini uchunguzi wa awali wa serikali umeondoa uwezekano kwamba vifo hivyo vinahusiana na ugonjwa wa virusi vya corona.
Mamia ya watu inasemekana kwamba wamekufa lakini serikali haina idadi rasmi ya wanaoendelea kuangamia.
Awali wachimbaji wa makaburi walipaza sauti kwamba walikuwa wanazika watu wengi zaidi kuliko kawaida.
Ali, Mchimbaji kaburi katika makaburi ya Abattoir, ameiambia BBC: "Hatujawahi kushuhudia kitu kama hichi, tangu kulipotokea mlipuko wa kuhara ambao huwa tunahadithiwa na wazazi wetu. Hiyo ilikuwa ni miaka 60 iliyopita."
Wiki hii, gavana wa jimbo hilo alitoa taarifa akisema "vifo vya ajabu vinatokea" ambavyo havihusishwi na virusi vya corona.
Lakini baada ya uchunguzi wa kina wa kiini cha vifo hivyo", kwa matokeo ya awali unaonesha kwamba vifo hivyo havina uhusiano wowote na ugonjwa wa Covid-19.
Serikali imesema "taarifa kutoka wizara ya afya imeonesha kwamba vifo vingi vilisababishwa na matatizo yanayotokana na shinikizo la juu la damu, ugonjwa wa kisukari, malaria na maradhi ya utando wa ubongo.
"Gavan Abdullahi Umar Ganduje anasubiri taarifa kamili kutoka kwa wizara ya afya ili hatua stahiki ziwezi kuchukuliwa."
Vitui vya kibiashara na kiviwanda upande wa kaskazini, Kano imekuwa kitovu cha virusi vya corona kaskazini mwa Nigeria. Eneo hilo lina idadi kubwa ya watu bado limewekewa kanuni ya kutotoka nje katika juhudi za kudhibiti usambaaji wa virusi hivyo.
Maafisa wa serikali walianza kupima ugonjwa wa Covid-19 wiki mbili zilizopita na maabara moja imelazimika kufungwa kwasababu ya maambukizi.
Vipimo vinatumwa katika mji mkuu wa Abuja ambapo mamlaka inasema hilo linachelewesha mchakato wa kutangaza ni visa vingapi vimebainika katika jimbo hilo.
Dr Sani Aliyu, mratibu wa taifa katika jopo lililotangazwa na rais kukabiliana na Covid-19 amesema timu ya wataalamu watano wa kimatibabu wamepelekwa katika jimbo la Kano kusaidia katika mchakato wa kufunguliwa tena kwamba kituo cha kupima virusi hivyo wiki hii baada ya kufungwa kwa muda.
Maafisa pia wana mpango wa kufungua maabara ya pili katika chuo kikuu cha Bayero, kupima ugonjwa wa Covid-19 kuanzia wiki ijayo.
Bado haijafahamika ni watu wangapia ambao wamekufa wakati hilo linaendelea kuzua taharuki miongoni mwa jamii. Vifo katika sehemu nyingi nchini Nigeria havisajiliwi na hivyo basi wale wanaokufa manyumbani idadi yao haijulikani.
Hilo linafanya iwe vigumu kufahamu idadi kamili ya waliokufa katika wiki za hivi karibuni.
Sabitu Shaibu, naibu wa jopo kazi lililoundwa na serikali kushughulikia Covid-19,  ina matumaini ya kutoa taarifa ya awali kufikia wiki ijayo lakini  inasemekana kwamba vifo 640 vilivyorekodiwa vimetokana na sababu za asili.
Jopo hilo limesema waliokufa watafanyiwa uchunguzi wa kina ili kusaidia kubaini chanzo cha vifo vyao.
Hospitali za kibinafsi ambazo zinachukuliwa kama kiungo muhimu katika sekta ya afya eneo hilo, zimefungwa kwasababu ya hofu ya virusi vya corona. Hilo linaweza kumaanisha wale wenye kuuguwa huenda wanakosa kusaidiwa na pengine hilo limechangia vifo hivyo.
Daktari Nagoma Sadiq anayefanyakazi katika hospitali ya Aminu Kano, anasema huenda hiyo imeongezea idadi ya vifo vilivyotokea lakini hajaondoa uwezekano wa virusi vya corona pia kuchangia hali hiyo.
"Idadi ya vifo inashangaza. Lakini pengine ni kwasababu ya kupungua kwa idadi ya taasisi za afya katika jimbo hilo.
"Kwasababu kuna wagonjwa wengi wa shinikizo la juu la damu, kisukari, asthma, saratani ambao hawawezi kupata matibabu hospitalini. Amri ya kusalia ndani inaathiri kila mmoja.
"Idadi ya wengi ambao ni maskini hawana hata uwezo wa kupata gari la kuwapeleka hospitali."

Image captionMore funerals are happening
Mchimbaji makaburi Ali, anakubali na kuongeza kwamba "hali ilivyo kwasasa huenda inachangiwa na janga la corona, wengine wanasema ni changamoto za maisha. Watu wana matatizo mengi maishani mwao, pia wanakosa amani moyoni."
Hata hivyo Covid -19 inafahamika kuathiri zaidi wale wenye matatizo mengine ya afya na pengine hilo linaweza kuwa na uhusiano na virusi vya corona. Namna pekee ya kufahamu hilo ni kupima virusi vya corona.
Daktari Sadiq pia anasema kwamba bado kuna wasiwasi kuhusu maambukizi ya homa ya Lassa katika jamii. Jimbo hilo limethibitisha visa vitano na kifo kimoja, kulingana na taarifa za hivi karibuni kutoka Kituo cha Kudhibiti Maambukizi cha Nigeria.
Jimbo la Kano lina visa 77 vya virusi vya corona na vifo vitat tayari vimethibitishwa.
Mamlaka imetaka raia kutokuwa na wasiwasi.
Rais Buhari alitangaza kuanza kulegeza masharti polepole katika mji wa Abuja, Lagos na jimbo jirani la Ogun kuanzia Jumatatu ijayo.
Lakini pia alisema kwamba serikali itatangaza amri ya kutotoka nje kote nchini humo kuanzia saa mbili usiku hadi kumi na mbili asubuhi, kila mmoja anahitajika kuvaa barakoa na kutosafiri baina ya maeneo.
Marufuku ya mikusanyiko ya watu na kidini bado imepigwa marufuku.

</doc>
<doc docid='bbc_habari-51896836' lang='swa' type='mono' source_url='https://www.bbc.co.uk/swahili/habari-51896836' term='COVID'>
Coronavirus: Fahamu kinachotokea ndani ya mwili mtu akipata virusi hivi
Coronavirus ilitokea Desemba mwaka jana lakini tayari dunia nzima inakabiliana na janga hili la - Covid-19.
Coronavirus ilitokea Desemba mwaka jana lakini tayari dunia nzima inakabiliana na janga hili la - Covid-19.
Kwa wengi ugonjwa huu unajitokeza nguvu yake ikiwa ya wastani tu lakini baadhi ya watu hufa.
Lakini je virusi hivi vinaathiri vipi wili, kwanini baadhi ya watu wanakufa na je tiba yake ikoje?
Muda wa kuatamia wa kirusi cha Corona
Hiki ni kipindi ambacho kirusi kinajiimarisha kwenye mwili.
Kirusi huingia kwenye seli zinazotengeneza mwili na kuziteka nyara.
Coronavirus, inayojulikana pia kama Sars-CoV-2, inaweza kuvamia kwenye mwili unapopumua yaani baada ya mtu mwenye virusi kukohoa ama kushika sehemu yenye virusi hivyo na kushika uso wako.
Kwanza inaambukiza seli za kwenye koo lako, njia za kupumua na kwenye mapafu na kuzibadilisha kuwa sehemu ya utengenezaji wa virusi vya corona, na kuzalisha virusi vingi vipya ambavyo vinaenda kuathiri seli nyingi zaidi.
Katika hatua hii, bado utakuwa hujaanza kuumwa na kuna baadhi ya watu ambao hata hawaoneshi dalili zozote kabisa.
Kipindi hiki cha kirusi kutamia, muda kati ya mambukizi na dalili ya kwanza kujitokeza, inatofautiana kabisa lakini kwa wastani ni siku tano.
Nguvu ya Corona inapokuwa ya wastani mwilini
Idadi kubwa ya watu inapitia kiwango hiki cha virusi vya corona
Covid-19 ni maambukizi kwa watu kati ya wanane na kumi na dalili zake zinakuwa sio kali sana na dalili kubwa ni joto na kukohoa.
Mwili unauma, koo linawasha na kichwa kuuma vyote vinawezekana lakini sio lazima dalili hizo kujitokeza kwa namna hii.
Kuwa na joto na kujihisi vibaya tu kwa ujumla ni kwasababu mfumo wa kinga unapigana na maambukizi hayo.
Hii ina maanisha kwamba mwili umetambua umevamiwa na virusi na ni dalili kwamba kuna kitu ambacho hakiko sawa mwilini mwako kwa kutoa dutu za sitokini yaani cytokines kwa kiingereza kutoka kwenye baadhi ya seli za mfumo wa kinga ambazo zinathiri seli nyengine.
Zinafanya mfumo wa kinga kuendelea kurejea katika hali yake ya kawaida lakini pia zinafanya mwili kuuma, kupata maumivi na homa.
Kikohozi cha coronvirus mara ya kwanza huwa ni kikavu na pengine hili ni kwasababu ya seli zinazowasha baada ya kupata virusi.
Baadhi ya watu hatimaye wataanza kutoa makohozi yenye seli zilizouliwa na virusi kwenye mapafu.
Dalili zake zinatibika kwa mtu kupumzika vizuri, kunywa maji mengi na kupata dawa za maumivi. Huhitaji kupata matibabu maalum hospitalini.
Hatua hii itadumu kwa takribani wiki moja - hatua ambayo wengi hupata afueni kwasababu mfumo wa kinga umekabiliana na kirusi.
Hata hivyo baada ya hatu hiyo, baadhi ya watu hali zao huzorota zaidi na kuonesha dalili kali za kirusi hiki cha Covid 19.
Hadi kufikia sasa, hiki ndicho kinachofahamika kutokea katika hatua hii, ingawa kuna baadhi ya tafiti zinazoonesha kwamba ugonjwa huo unaweza kusababisha dalili za homa zaidi kama vile kuwa na mafua pia.
Kinachotokea mwilini mtu akiwa katika hali mbaya zaidi
Ikiwa ugonjwa huu utaendelea hilo litakuwa ni kwasababu ya mfumo wa kinga kutumia nguvu nyingi katika kukabiliana na kirusi cha corona.
Kemikali zinazotolewa mwilini zinasababisha uvimbe, na hili pia inategemea na kiwango cha athari. Uvimbe mkumbwa unaweza kusababisha uharibifu mkubwa kwenye mwili.
"Kirusi hiki kinasababisha ukosefu wa uwiano wakati mfumo wa kinga unakabiliana na kirusi, kunakuwa na uvimbe kwa kiasi kikubwa lakini vile hili linavyotendeka bado haijafahamika," amesema Dr Nathalie MacDermott, kutoka chuo cha King College London.
Kufura kwa mapafu kunafahamika kama nimonia
Iwapo ingewezekana mtu kusafiri kupitia kwenye mdomo basi angefika kwenye mapafu na hatimaye kuishia kuwa kwenye vifuko vidogo vya hewa.
Hapo ndipo oksijeni inakwenda hadi kwenye damu huku hewa chafu ya kaboni dioksidi ikitoka nje lakini kwa nimonia vifuko vidogo vya hewa vinaanza kujaza maji na hatimaye vinafanya mtu kuwa na matatizo au kushindwa kupumua kabisa.
Baadhi ya watu huitaji mashine za kuingiza hewa safi mwilini kusaidia kupumua.
Hatua hii inasemekana huathiri asimilia 14 ya watu kulingana na data kutoka Uchina.
Ugonjwa wa Corona unapokuwa katika hali ya hatari
Inakadiriwa kuwa asilimia 6 ya visa vya ugonjwa huu huwa katika hali mbaya zaidi.
Hadi kufikia hatua hii, mwili unaanza kushindwa kukabiliana na kirusi cha Corona na kuongeza uwezekano wa mtu kifo.
Mfumo wa kinga ya mwili kwa sasa unaanza kushindwa kufanyakazi na kusababisha madhara mwilini.
Pia unaweza kusababisha mshtuko wa moyo wakati shinikizo la damu linaposhuka hadi kiwango cha chini kabisa na viungo kuacha kufanyakazi inavyotakikana na hatimaye kushindwa kabisa.
Hapa unakuwa na matatizo makubwa ya kupumua yanayosababishwa na kufura kwa mapafu na kufanya mwili kukosa hewa safi ya oksijeni inayohitaji ili uweze kupumua. Hali hii inaweza kufanya figo kuacha kufanya kazi kuanzia usafishaji wa damu na kudhuru utando wa utumbo.
"Kirusi hicho kitakuwa kimesababisha kiwango kikubwa cha uvimbe na muda wowote unaweza kufa ... kwasababu viungo vingi sasa vitakuwa vinashindwa kufanya kazi," Daktari Bharat Pankhania amesema.
Na ikiwa mfumo wa kinga utashindwa kuwa imara wakati wa kukabiliana na virusi, hatimaye virusi vitasambaa katika kila sehemu ya mwili na kusababisha madhara makubwa.
Tiba katika hatua hii, virusi vitakuwa vya kiwango cha juu sana na huenda ukahitaji kutibiwa kwa kutumia mashine ya kusukuma damu hadi maeneo mengine ya mwii kama moyo ya ECMO.
Hii ni njia mbadala inayosukuma damu nje ya mwili wako kupitia mrija mnene na kuingiza hewa ya okisjeni kisha inarejesha tena damu mwilini.
Lakini hatimaye madhara haya yanaweza kusababisha kifo wakati ambapo viungo vitashindwa kabisa kuendesha mwili wako.
Kifo cha kwanza
Madaktari wameelezea vile baadhi ya wagonjwa walivyokufa licha ya kwamba kinga yao ilikuwa inajitahidi kupambana kabisa na virusi hivi.
Wagonjwa wawili wa kwanza waliokufa katika hospitali ya Jinyintan mjini Wuhan, China, kulingana na jarida la kitabibu la Lancet, walikuwa katika hali nzuri ingawa walikuwa wavutaji sigara kwa muda mrefu na hilo likasababisha kudhoofisha mapafu.
Wakati mwanamume wa kwanza, 61, alikuwa anafikishwa hospitalini tayari alikuwa anaugua nimonia.
Alikuwa na matatizo ya kupumua na licha ya kwamba aliwekwa kwenye mashine ya kusaidia kuingiza hewa safi, mapafu yake yalishindwa kufanya kazi na moyo wake ukaacha kupiga.
Mwanamume huyo aliaga dunia siku ya 11 tangu alipofikishwa hospitali.
Mgonjwa wa pili, 69, mwanamume pia naye alikuwa na matatizo ya kupumua.
Aliingizwa kwenye mashine ya kusaidia kusukuma damu ya ECMO lakini hili halikusaidia.
Alikufa kwasababu ya nimonia na alipata mshtuko wa moyo shinikizo lake la damu lililposhuka zaidi.
</doc>
<doc docid='bbc_habari-52107597' lang='swa' type='mono' source_url='https://www.bbc.co.uk/swahili/habari-52107597' term='COVID'>
Coronavirus: Kwa nini virusi vya corona husambaa haraka miongoni mwa wanadamu
Ni kifurushi kidogo cha nyenzo za jeni iliozungukwa na protini na ukubwa wake ni moja ya elfu ya unywele wa binadamu.
Ni kifurushi kidogo cha nyenzo za jeni iliozungukwa na protini na ukubwa wake ni moja ya elfu ya unywele wa binadamu.
Hata hivyo, virusi hivi hatari kwa jina SARS-CoV-2, tayari vimesambaa katika kila nchi  duniani  na vimeambukiza  zaidi ya nusu milioni ya watu  tangu vilipotambulika  nchini China mwezi Disemba 2019.
Virusi kama hivi, kutoka familia ya coronavirus pia vinaweza kusababisha maradhi kwa wanyama.
Ni virusi saba vinavyojulikana ikiwemo SARS-CoV-2, ambavyo vimesambaa kutoka kwa wanyama na kuingia kwa binadamu.
Na ndio maana vimehusishwa na milipuko wa magonjwa hatari zaidi  katika historia  mwaka 1918, 1957, na milipuko ya Influenza pamoja na SARS, MERS na Ebola .
Lakini wataalamu wanakubaliana kwamba kirusi hatari kinachosambaa haraka kama hiki cha corona hakijawahi kuonekana.
Hivyo basi tunauliza ni nini haswa kinachofanya virusi vya SARS-CoV-2  kushambulia seli za mwanadamu na kusambaa kwa haraka?
Tafiti kadhaa zinachunguza ni taratibu gani  za kibaiolojia virusi hivyo vinatumia ili kuambukiza seli za wanadamu.
Baadhi ya wanasayansi wanaangazia kile kinchoitwa Miba, ambapo miba hiyo yenye umbo la protini hujitokeza katika sakafu yake na kutengeza corona.
Tafiti nyingine zinachunguza njia inayotumika na virusi hivyo ndani ya mwili wa mwanadamu.
Coronavirus ina jina hilo kwa sababu hutokana na protini yenye mwiba inayojitokeza kutoka katika sakafu yake na miba hiyo ndio inayosaidia virusi hivyo kuingia katika seli kulingana na Panagis Galiatsatos, Profesa wa magonjwa ya mapafu  na wagonjwa mahututi  kutoka chuo kikuu cha tiba cha  Johns Hopkins University.
Lengo la virusi hivyo punde vinapoingia mwilini ni kuzaana na ili kufanikiwa kufanya hivyo ni sharti viingie katika seli.
''Virusi vinavyosababishwa na homa ya kawaida, SARS ya 2003 na MERS vyote vina miba , na kile kinachobaini jinsi vitakavyoingia katika seli ni aina ya receptor itakayotumika'' , anaelezea mtaalam.
Baadhi ya wanafunzi wamefanikiwa kuonyesha kwamba SARS-CoV-2 hujiondoa katika receptor - ama protini kwa jina ACE2 .
Protini hii hupatikana katika maeneo mengi ya mwili wa mwanadamu  kama vile mapafu, moyo, figo na matumbo  na kazi yake kuu ni kupunguza shinikizo la damu.
"ACE2 ipo katika sakafu ya seli na wakati virusi hivyo vinapoitambua, vinashikana na hivyobasi kuingia katika seli , kulingana na Sarah Gilbert, profesa wa chanjo katika chuo kikuu cha Oxford nchini Uingereza .
Punde tu vinapoingia ndani , vinatumia seli hiyo kama kiwanda cha kuzalisha virus zaidi .
Baadaye kinatoroka katika seli ambapo kinawacha ganda  moja la kirusi kinachoendelea kuambukiza seli nyengine.
Virusi vya mapafu , kama vile mafua , hupenda sana kuzaana puani na kwenye koo ambapo vinaweza kusambazwa rahisi kupitia kikohozi na kupiga chafya.
Lakini kuna virusi vingine ambavyo huzaana katika eneo la chini la mapafu , ambapo husambaa kwa urahisi lakini huwa hatari zaidi.
SARS-CoV-2,  hatahivyo vina tabia tofauti. Hupatikana  katika mapafu ya juu na yale ya chini , vikisambaa kupitia kikohozi na mapafu ya chini na kusababisha magonjwa ya mapafu ambayo yanaweza kuwa hatari zaidi.
ACE2 ni nyingi mwilini na hupatikana katika viungo vingi vya mwili wa mwanadamu, kulingana na profesa Galiatsatos.
Ni katika seli za mdomo, koo, figo moyo na hata utumbo ambapo baadhi ya wagonjwa huhisi kisunzi na kuharisha.
Lakini cha kutishia ni kwamba virusi hivi pia viko katika alveoli sehemu nyepesi za hewa kwenye mapafu ambapo uhamishaji wa gesi hufanyika. "
Wakati virusi hivyo vinapoharibu seli  kulingana na mtaalamu huyo kunakuwepo baadhi ya dalili zinazopatikana katika mtu aliyeambukizwa na covid-19 kama vile tatizo la kupumua, kikohozi ambacho hutokea wakati mapafu yanajaribu kukabiliana na maambukizi.
Mojawapo ya tofauti kati ya SARS-CoV-2  na viruis vya corona  kama vile SARS ya 2003  ama MERS , ni kwamba  virusi hivi  huzaana kwa haraka.
Hatua hiyo husababisha dalili za ugonjwa huo  kuonekana haraka  na kwamba mgonjwa anaweza kujitenga kwa haraka  bila kusababisha maambulkizi zaidi.
Katika virusi vya covid 19 , dalili hazionekani haraka  na watu wanaweza kupata maambukizi yake  na kuusambaza bila kuonyesha dalili  za ugonjwa huo.
"SARS (2003) vilikuwa virusi vilivyozaana katika mapafu  na kuambukizwa kwa urahisi kwa sababu dalili zake zilionekana kwa haraka na mgonjwa aliweza kujitenga kwa haraka kulingana na profesa  David Hymann, mtaalamu wa magonjwa ya maambukizi  ambaye aliongoza ujumbe wa WHO wakati wa mlipuko wa ugonjwa huo.
Lakini virusi vyote  vyote viko tofauti , na virusi hivi vipya  vinaonekana kuwa na uwezo wa kusambaa kwa haraka na kwa urahisi miongoni mwa bindamu.
''Tunaamini kwamba mtu anaweza kuanza kumuambukiza mtu mwengine kabla ya dalili kuonekana , siku moja kabla , na baadaye kuendelea kuambukiza kwa takriban siku saba'', anaongezea.
Hapa ndiposa hatari kubwa ya SARS -CoV-2  huonekana  na hivyobasi ndio sababu serikali nyingi zinasisitiza kuhusu kukaa mbali. Virusi hivyo vinaweza kuishi iwapo vitapata mtu mwengine wa kuambukiza .
Wakati mtu anaposalia nyumbani  kwa siku 14 inapunguza fursa  ya kuambukiza mtu mwengine.
''Kwa sasa hiyo ndio njia pekee inayoweza kutumika . Juhudi zinafanywa kutafuta chanjo  ama tiba , lakini hatua zilizopigwa kisayansi sio za haraka  kama vile tunavyohitaji na kila kitu kitachukua muda'', alisema Panagis Galiatsatos.
Katika kitabu cha Art of War "Sun Tzu  anasema kwa wewe kuweza kushinda vita ni sharti umjue adui yako . lakini unapotambua kwamba adui yako ni mjanja unalazimika kuwa mvumilivu . Ni hicho ndicho naweza kusema kuhusu virusi hivi.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52525927' lang='swa' type='mono' source_url='https://www.bbc.co.uk/swahili/habari-52525927' term='COVID'>
Virusi vya corona: Nchi gani zinafanya vizuri katika kupima watu?
Zoezi la kupima watu ni jukumu kubwa katika kukabiliana na virusi vya corona kwasababu kunasaidia kujua ugonjwa huo umesambaa kwa kiasi gani.
Zoezi la kupima watu ni jukumu kubwa katika kukabiliana na virusi vya corona kwasababu kunasaidia kujua ugonjwa huo umesambaa kwa kiasi gani.
Kituo cha Kudhibti Magonjwa Afrika ambacho kinaratibu mutukio ya kupambana na janga la corona kote barani, kinasema kuna pengo kubwa kwenye kasi ya upimaji kati ya mataifa.
Kwahiyo ni nchi gani zinazofanikiwa katika upimaji na zipi bado zimeachwa nyuma?
Baadhi ya Mataifa madogo ya Afrika yamepiga hatua kubwa katika kupima kuthibitisha walioambukizwa ikilinganishwa na mataifa jirani makubwa.
Mauritius na Djibouti, kwa mfano, yote yamefanikiwa kupima kiasi mkubwa cha watu ikilinganisha na idadi ya watu.
Ghana pia imesifiwa kwa kiwango chake cha upimaji, ambacho serikali yake inasema kutasaidia kudhibiti maambukizi ya virusi punde tu baada ya kulegezwa kwa masharti ya kusalia ndani.
Afrika Kusini pia nayo imekuwa na mkakati imara unao hakikisha raia wanapimwa na hadi kufikia sasa watu 200,000 wamefanikiwa kupimwa.
Lakini idadi hiyo ni ya chini mno ikilinganishwa na nchi kama vile Korea Kusini, Italia na Ujerumani.
Kuna wasiwasi kwamba nchi ya Nigeria yenye idadi kubwa ya watu Afrika, haipimi kiasi ya watu kinachohitajika ingawa serikali inasisitiza kwamba inafuatilia walioathirika kwa misingi ya vile mgonjwa anavyoumwa.
Mwandishi wa BBC Nigeria Chi Chi Izundu anasema, mamlaka inaongeza kiwango cha upimaji.
"Lengo ni kupima watu 5,000 kwa siku - lakini hawajafikia hata watu 1,000."
Pia ni sawa kuongeza kwamba baadhi ya nchi katika bara hili hazina takwimu za wanaopimwa kama vile Eritrea na Algeria.
Mataifa mengine hayana uwezo wa kupima huku mengine kwasababu mbalimbali zimekataa kutoka takwimu zao.
Kwa mfano, Tanzania Rais Magufuli amesema kutoa taarifa kama hizo kuna kunatia wananchi hofu.
Nchi yake imekuwa ikitoa taarifa baada ya muda kiasi na wakati mwengine inatoa tu idadi ya watu waliopona kutokana na virusi pekee.
Kupata kemikali zinazotumika kwenye mchakato wa kupima ni changamoto kwasababu nchi za Afrika hazitengenezi kemikali hizo hivyobasi zikishindania kusambaziwa sawa na nchi zingine kote duniani.
John Nkengasong kutoka Kituo cha Kudhibiti na Kuzuia Magonjwa Afrika anasema, ukosefu wa ushirikiano ulimwenguni na umoja umetikisa Afrika katika suala zina la kubaini ikiwa mtu ameambukizwa virusi vya corona.
Anasema nchi za Afrika huenda zikawa na pesa lakini nchi 70 zimeweka masharti ya uuzaji wa dawa nje na kufaanya iwe vigumu kununua bidhaa za msingi.
Pia kuna vikwazo vyengine katika kuongeza idadi ya wanaopimwa, ikiwemo hatua ya kusalia ndani kupunguza usafiri, ambako kunafanya iwe vigumu kwa watu kufika kwenye maeneo ya kupimwa.
Hata hivyo, Ngozi Erondu, mshiriki wa kituo cha Afya cha Chatham House, anasema tatizo kubwa ni vifaa.
"Wala sio kuwa na kemikali nyingi," anasema Dkt. Erondu.
Kituo cha Kudhibiti na Kuzuia magonjwa Nigeria, kwasasa kina maabara 18 ambazo zinaweza kupima na kubaini ikiwa mtu amemabukizwa vuris vya corona au la.
Lakini kwasasa maabara hizo zimetoa maombi ya haraka ya kupata vifaa muhimu vya upimaji.
Kenya pia imekubali kuwa na changamoto ya kupata vifaa vya kupima kwa ujumla na matokeo yake, idadi ya wanaopimwa imepungua kwa kiasi kikubwa.
Afisa mmoja alisema katika siku za hivi karibuni imekuwa na vifaa 5,000 pekee vya kupima watu kote nchini humo na kwamba wanatarajia vifaa vyengine 24,000.
Pia kuna sababu zengine za kijamii na kisiasa ambazo huenda zikawa kizuizi cha watu wengi kupimwa kwa siku.
"Katika baadhi ya jamii huenda watu walioathirika na virusi vya corona wakanyanyapaliwa," amesema Ngozi Erondu. "Hiyo pia huenda ikawa sababu viongozi katika jamii huenda wasililitilie mkazo suala zima la upimaji hasa kwa wale ambao huenda wakataka kuchagukuliwa tena."
Umoja wa Afrika na Kituo cha Kudhibiti na Kuzuia Magonjwa Afrika wameanzisha mradi unaofahamika kama Ushirikiano wa Kuharakisha Upimaji wa Covid-19, ambako kunaangazia kufuatilia, kupima na kutambua walioambukizwa.
Mradi huo unalenga kuanzisha karibia kupima watu milioni moja kwa wiki nne kote barani.
Mlipuko ya kwanza ya virusi vya corona barani Asia na Ulaya kuliwapa mataifa ya Afrika muda wa kufikiria hatua watakazochukua na tajriba ya kukabiliana na janga kama vile Ebola pia imesaidia.
Lakini kupata vifaa vya kupima katika dunia yenye ushindani mkubwa kupima kwa wakati stahiki na kuwa na maabara za kubaini waliopata maambukizi sio zoezi rahisi kwa nchi ambazo uchumi wao ni wa chini na mfumo dhaifu wa afya.
Pia unaweza Kutazama:
</doc>
<doc docid='bbc_habari-52280124' lang='swa' type='mono' source_url='https://www.bbc.co.uk/swahili/habari-52280124' term='COVID'>
Virusi vya corona: Covid -19 ilivyobadilisha utamaduni wa waafrika
Katika mfululizo wa makala maalum kutoka Afrika mwanahabari Joseph Warungu anaangazia vile virusi vya corona vimebadilisha maisha ya Wakenya kuanzia kujifungua hadi kifo.
Katika mfululizo wa makala maalum kutoka Afrika mwanahabari Joseph Warungu anaangazia vile virusi vya corona vimebadilisha maisha ya Wakenya kuanzia kujifungua hadi kifo.
Sheila Atieno amejitayarisha kumsaidia mwanamke kijana ambaye ana ujauzito wa wiki 32. Daktari Atieno amekuwa akifanya kazi hii kwa siku nyingi. Lakini safari hii, mwanamke huyu atakapojifungua, hali itakuwa tofauti.
Mama mjamzito aliletwa katika wadi maalum hospitali ya umma mji mkuu wa Nairobi baada ya kupatikana na virusi vya corona.
Daktari Atieno, mshauri wa magonjwa ya wanawake, ni miongoni mwa timu ndogo ya madaktari waliotambuliwa kumsaidia mwanamke huyu ambaye ameonesha dalili za virusi vya corona.
Maisha ya Daktari Atieno yamebadilika ghafla. Ni mama wa watoto wawili walio chini ya umri wa miaka miwili.
"Imekuwa vigumu sana kwangu kisaikolojia kukubali kwamba nitamhudumia mama wajawazito walioambukizwa virusi vya corona," amemuamirifu mwanahabari wa BBC.
"Nakaribia kwenda kufanya upasuaji ambao mara nyingi unahusisha kushika majimaji ya mwilini kwa kiwango cha juu. Ingawa kazi hiyo nitaifanya kama nimevalia nguo za kujikinga, hali hiyo inakufanya usijisikie huru.
"Na nitakapofika nyumbani, watoto watataka kunikimbilia. Lakini siwezi kuwagusa mpaka nitakapooga, nibadilishe nguo na nijipake kitakasa mikono (sanitizer).
"Ni kitu kinachosumbua hisia na akili. Lakini sina budi - ni kazi yangu kukaribisha viumbe wapya wanaokuja duniani ama kuwe au pasipo kuwa na janga," Dr Atieno amesema.
Francis na Veronica Gitonga ni wanandoa wapya ambao bado wanafurahia fungate yao kijijini mwao Nyahururu, takriban kilomita 200 kutoka Nairobi.
Walikuwa wamepanga harusi yao ifanyike Aprili 5. Walikuwa wamekaribisha wageni 500 kushuhudia siku yao hii.
Lakini ni watu 6 tu walioruhusiwa kuingia kanisani siku hiyo - bibi na bwana harusi, wasimamizi wao na viongozi wawili wa kidini waliowafungisha pingu za maisha. Hakuna mzazi, familia wala yeyote kutoka kijijini mwao aliyehudhuria sherehe yao.
Kanuni ya kutokaribiana na marufuku ya kusafiri kulikosababishwa na ugonjwa wa Covid -19 kumefanya mamia ya wengine kushindwa kuhudhuria harusi yao.
Mahali pa kula kulikuwa nyumbani kwao ambapo watu 12 pekee ndio waliokuwepo.
Walikuwa na fursa ya kuahirisha harusi yao hadi maisha yatakaporejea katika hali ya kawaida. Lakini waliamua kuendelea mbele na mipango yao.
Walipoulizwa ikiwa wanajutia kwa kutochelewesha harusi yao ili kuwezesha familia na marafiki zao kujumuika nao, walisema:
"Hapana, hatuna cha kujutia," asema Bwana  Gitonga, mshiriki wa kanisa la Redeemed Gospel Nyahururu.
"Tulihisi kama vile Mungu ametuzungumzia na kutaka tuendelee na harusi yetu. Aidha, Veronica na mimi tunapendana kwa dhati na kuunganishwa kanisani mbele ya Mungu ndicho tulichokuwa tunataka.
Bwana Gitonga alisema ugonjwa wa Covid-19 sio kwamba umebadilisha mipango ya wapendwa hao, lakini pia imekuja na maunfaa yake.
"Harusi yetu ingegharibu karibia elfu 300,000 pesa za Kenya sawa na ($2,800; Â£2,250). Lakin kwasababu hatukuwa na wageni, na mengineo, tumetumia shilingi elfu 50 za Kenya.
"Na sasa tunapigiwa na watu kutoka maeneo mbalimbali wakisema kwamba harusi yetu imewatia moyo na kutaka kufanya karusi za kawaida tu badala ya zile za kifahari na mwisho munaishia na madeni."
Simulizi ya bwana na bibi Gitonga wakati janga la corona linaendelea
Wakati wa amri ya kutotoka nje usiku ilipowekwa na serikali kujaribu kukabiliana na kusambaa kwa virusi vya corona kijana mdogo, 13, Yassin Hussein Moyo, alipigwa risasi na polisi.
Yassin ni miongoni mwa mwaathirika. Katika maeneo mbalimbali, raia wana wanauguza majeraha ambayo chanzo ni ni polisi kutumia  nguvu kupita kiasi na cha kushangaza ni kwamba moja ya malengo yao ni kuhudumia watu wote.
Maneno ya baba yake Yassin, Hussein Moyo, yaligusa wengi pale aliposema akiwa mazishini kwa kijana wake: Mchana tunakabiliwa na tishio la virusi vya corona na usiku tunalazimika kukabaliana na tishio la polisi."
Idadi kubwa ya Wakenya, ambao wengi wanategemea ajira zisizo rasmi mara nyigni wanasikiza kwenye nyombo vya habari wakisema vile wanakumbana na changamoto ya kukabiliana na virusi vya corona, njaa na polis
James Orengo ni mwanasiasa mkongwe na seneta wa chama cha upinzani Orange Democratic Movement (ODM).  Mara nyingi hujipata akikosoa serikali.
Katika kikao maalum cha bunge la Seneti kuhusu sheria za uchaguzi, Bwana Orengo ambaye ni wakili, alizungumzia hatari za  kupitisha sheria mbaya na kuonya wabunge wa uoande wa serikali dhidi ya kuridhika na kila hatua inayochukuliwa na serikali.
Akifuatilia kesi yake kupitia skrini ya televisheni akiwa kizuizini, alipata faraja baada ya kusikia kwamba ataendelea na kesi yake akiwa huru baada ya hakimu kuagizwa aachiliwe bila bondi.
Ugonjwa wa Covid-19 umesababisha mfumo wa mahakama kuendesha shughuli zake kidijitali.
Miongoni mwa waliofadika na hatua hiyo ni mwanamume mmoja aliyekuwa anashtumiwa kwa kuiba bibilia kutoka duka moja la kufanya manunuzi.
Ni sehemu ya mpango wa serikali ya kuhakikisha inakabiliana na ugonjwa wa Covid-19 kwa kupunguza wafungwa kadiri inavyowezekana, hatua ambayo tayari imechangia kuachiliwa kwa wafungwa 4,800 wa makosa madogo madogo.
* Jina halisi la daktari limefichwa kwasababu hana idhini ya kuzungumza na vyombo vya habari
</doc>
<doc docid='bbc_habari-52385075' lang='swa' type='mono' source_url='https://www.bbc.co.uk/swahili/habari-52385075' term='COVID'>
Virusi vya Corona: Maisha ya kutekeleza amri ya kusalia ndani kwa wahamiaji haramu

'Carla' ni mfanyakazi asiye na kibali halali cha kufanya kazi Uingereza.
Anaishi katika nyumba ndogo pamoja na wengine 11.
Mtu pekee katika nyumba hiyo mwenye kibali cha kufanyakazi ameajiriwa na Wizara ya Afya (NHS) mfumo ambao unagharamiwa na serikali.
"Tuna wasiwasi juu yetu na sisi wenyewe pia," anasema.
"Ninapokuwa mgonjwa (na virusi vya corona), naogopa siwezi kupiga simu kwa namba rasmi ya 111. Kwasababu watajua kuwa mimi niko humu nchini kiharamu."
Carla, ambaye ni raia ya Ufilipino, anaondoka tu kwenye nyumba hiyo wakati anaenda kumnunulia mtoto wake chakula.
Lakini kwasababu kazi aliokuwa akifanya ya kutunza wazee ilisimamishwa, anatumia pesa yake ya mwisho aliobaki nayo Â£3 ($3.63).
Mashirika ya kutoa msaada yanakadiria kwamba kuna watu takribani million 1 nchini Uingereza walio katika hali kama hizo kwasababu ya virusi vya corona.
Hawawezi kupata usaidizi wa kifedha na wako katika hatari ya kufa kwa njaa na pia wanawakilisha wale walio katika hatari ya kiafya.
"Matokeo yake ni ya kusikitisha," anasema Susan Cueva kutoka Muungano wa Kanlungan Filipino, ni wa raia wa Ufilipino nchini Uingereza.
Tangu mapema Aprili, alianza kuona vile watu wa jamii yake wanavyokufa.
"Wengine walikataa kupata usaidizi licha ya kwamba hali yao ilikuwa inaendelea kuwa mbaya," anasema Cueva, ambaye anatumia muda wake mwingi wa jioni kuzungumza na wahamiaji wasiokuwa na vibali wakubali kwenda katika vituo vya afya kupata matibabu.
Ana umri wa miaka 23 na anatoka Brazil.
Aliingia Marekani kwa kutumia visa ya utalii na alikuwa akifanya kazi katika mgahawa mmoja lakini virusi vya corona vimebadilisha kila kitu maishani mwake.
Amepoteza kazi yake London, hakuweza kulipa kodi ya nyumba na chakula alichokuwa nacho pia kinaelekea kuishi.
"Hali ilikuwa mbaya zaidi pale serikali ilipoanza kutkeleza kanuni ya kuosogeleana, kwasababu polisi walikuwa wengi mitaani," anasema.
"Unaogopa kusimamishwa na maafisa wa polisi na mwishowe ujipate ukiwa gerezani."
Sintofahamu iliyopo ya ikiwa mtu kama huyo ataweza kupata huduma ya aya bure pia ni jambo jingine linalomsumbua G.
Raia wowote wa kigeni ikiwemo wale wanaoishi nchini humo bila kibali, wanalazimika kulipia matibabu yao pengine labda awe ni miongoni mwa kundi ambalo linalipiwa na serikali.
Wizara ya afya Uingereza inweza kuuliza wizara ya mambo ya ndani kuhusu uraia wa mgonjwa na hadhi yake ya ukaazi ili kufanya maamuzi ya ikiwa anastahili kulipia gharama zake au la.
Wizara ya afya Uingereza pia inaweza kupitia taarifa z amgonjwa kama vile jina, namba yake ya simu, anwani ya nyumbani kupitia wizara ya mambo ya ndani.
Wizara hiyo imeiambia BBC kwamba hakuna uthibitisho wa taarifa zozote za wahamiaji zinazohitajika ili mtu aweze kupimwa au kupata matibabu ya ugonjwa wa covid-19.
Pia inasema kwamba hakutakuwa na malipo yoyote yenye kuhusishwa na kupimwa virusi vya corona.
Lakini zaidi ya mashirika 30 ya haki za binadamu ikiwemo Liberty, Medact, na Baraza la Pamoja la Ustawi wa Wahamiaji (JCWI), wanasema kuongeza ugonjwa wa Covid 19 kwenye orodha ya magonjwa ambayo mtu anatibiwa bure, hilo pekee halitoshi.
Hilo limeungwa mkono na kundi la wanachama 60 wa bunge la Uingereza, wakiongozwa na mbunge wa chama cha Labour Bell Ribeiro-Addy, ambali limemuandikia barua Waziri wa afya na ustawi wa jamii Matt Hancock.
"Hilo haliondoe sera zisizo rafiki ambazo zimekuwepo kwa miaka mingi ambapo wahamiaji wameambiwa kwamba watalipia gharama zao za afya ama kukabiliana na mkono wa sheria wanapotafuta huduma ya umma," barua hiyo inasema.
Kwa 'G', hile limewadia kuchelewa.
Tayari alishatuma maombi ya mpango wa serikali ya Uingereza ambao unalipia nauli wahamiaji waliojitokeza kwa hiari kutaka kurejea makwao.
Kampuni ya kutoa msaada ya Casa do Brasil lilimwakilisha yeye na serikali ya Uingereza.
"Kwa wastani, tunapokea simu 5 hadi 6 kwa siku. Katika wiki zilizopita, idadi hiyo imeongezeka na kufikia 20 hadi 30," anasema Vitoria Nabas, wakili wa wahamiaji na mkurugenzi wa kampuni ya Casa do Brasil.
"Idadi kubwa ya watu wanaotaka usaidizi huo wamefikia kiwango cha kutamausha wasiji la kufanya."
Hakuna idadi kamili ya wahamiaji haramu wanaishi Uingereza.
Inaweza kujumuisha wale ambao waliingia nchini humo kupitia usafirishaji haramu wa watu, wale ambao waliingia kwa visa nyingine na kupitisha muda wao wa kukaa humo, pamoja na ambao hawakufanikiwa kupata vibali vya kuwatambua kama wanaotafuta hifadhi.
"Mara nyingi nilijjipata mikononi mwa wasafirishaji watu kwa njia haramu na hatimae nikaingia kwenye meli iliyonisafirisha hadi Uingereza," anasema Zhao', mfanyakazi wa kwenye hoteli, ambaye ameishi Uingereza kwa miaka 12.
Alizungumza na BBC kupitia ofisi ya China kwa makubaliano kwamba hatatambuliwa.
Kama wafanyakazi wengine haramu, alikuwa na wakati mgumu sana wa kujitenga mwenyewe katika sehemu wanayoishi ambapo wamerundikana.
"Ninafuraha kwamba nimefanikiwa kufika umbali huu," anasema.
"Mara nyingi huwa sina cha kufanya lakini kwa bahati nzuri rafiki zangu ambao wako kwenye hali kama hiyo wananisaidia sana na kuniangalia."
Dr Rhetta Moran kutoka Rapar, kundi la kutete ahaki za binadamu lenye makao yake Manchester, anasema wahamiaji wasiokuwa na vibali wamekuwa wakitumiwa kama visingizio kisiasa kwenye mjadala ambao huwa moto sana kuhusu wahamiaji katika vyombo vya habari na serikalini.
"Serikali ilishindwa kupata idadi kamili kutoka kitambo na haijawahi kuwa tayari kutaka kujibu swali la idadi ya wahamiaji," anasema.
Daktari Moran amekuwa akifanya kampeni inayotaka serikali kwamba itoe makazi na huduma ya afya kwa kote, bila kujali hadhi yao ya makazi.
Lakini wahamiaji wasio na vibali wamekuwa wakipata usaidizi wa serikali katika baadhi ya matukio.
"Mimi ni mgonjwa wa saratani na kwasasa hivi nasaidiwa na serikali," anasema Wang', Raia wa China mwathirika wa migogoro ya nyumbani.
Jamaa yake alimsaidia kuhamia Uingereza zaidi ya miaka 10 iliyopita, na kuccha familia yake na watoto. Kwasasa anaishi kwa makazi ya serikali.
"Hospitali imekuwa ikinitunza vizuri," anasema. "Nahitajika kuwa makini sana kwasababu kinga yangu ya mwili iko chini na hilo lina maanisha niko katika kundi la walio kwenye hatari ya kuambukizwa."
'G' kwasasa yuko nyumbani nchini Brazil,
Ndoto yake ya kupata maisha mazuri Uingereza ilikufa.
"Hadi lini kibali cha makazi kitaendelea kuwa na nguvu ya kuamua nani ikiwa mtu ni binadamu au la?" anasema.
</doc>
<doc docid='bbc_habari-52530668' lang='swa' type='mono' source_url='https://www.bbc.co.uk/swahili/habari-52530668' term='COVID'>
Virusi vya corona: 'Sasa iweje?' Jinsi rais wa Brazil anavyopuuza janga la Covid-19
Vifo vinavyotokana na ugonjwa wa Covid-19 nchini Brazili vinaendelea kuongezeka huku mamia ya watul wakifariki kila siku nchini humo, lakini rais Jair Bolsonaro amekuwa akitumia maneno mawili kuelezea hali hiyo: "Sasa iweje?"
Vifo vinavyotokana na ugonjwa wa Covid-19 nchini Brazili vinaendelea kuongezeka huku mamia ya watul wakifariki kila siku nchini humo, lakini rais Jair Bolsonaro amekuwa akitumia maneno mawili kuelezea hali hiyo: "Sasa iweje?"
Rais huyo kwa mara nyingine amewaomba raia wa Brazil warejee kazini, alipokutana na kuwasalimia kwa mikono na hata kupiga seilfie na wafuasi wake katika mkutano wa hadhara mjini Brasilia siku ya Jumapili (3).
Lakini anakabiliwa na ukosowaji mkubwa kwa kupuuza ugonjwa huo mara kwa mara.
Idadi ya wagonjwa waliothibitishwa kuambukizwa virisi vya corona vinavyosababisha ugonjwa wa Covid-19 nchini humo imepita 100,000, huku zaidi ya wa 7,000 wakifariki - idadi ambayo ni yajuu zaidi Amerika Kusini.
Lakini alipoulizwa na mwandishi wa habari kuhusu idadi ya vifo, ambayo ilikuwa imepita 5,000 siku ya Jumanne (Aprili 28), rais alisema:
"Sasa iweje? Samahani, mwataka nifanye nini? Siweezi kufanya miujiza."
'Mafua kidogo tu'
Bw. Bolsonaro aliwahi kupuuza ugonjwa wa Covid-19 na kuutaja kama  "homa kidogo tu" na kulaumu vyombo vya habari kwa kueneza taarifa ghushi ili kuzua taharuki katika jamii.
Huku hayo yakijiri, katika mitandao ya kijamii, kundi linalomuunga mkono rais lilichapisha picha za majeneza feki ambazo linasema ilizikwa bila kuwa na maiti ili kuongeza idadi ya watu waliofariki kutokana na ugonjwa huo.
Karibu wanahabari watatu walishambuliwa katika mukutano huo wa siku ya Jumapili ambao ulihudhuriwa na mamia ya waandamanaji waliokuwa wakishinikiza Bungea la Congress na mahakama ya juu zaidi kufungwa.
Shirika la habari la Reuterslilishuhudia mmoja wa wapiga picha wa gazeti la O Estado de S. Paulo akiburuzwa chini na kupigwa mateke mara kadhaa.
Bw. Bolsonaro pia aliwahi kusema kuwa "watu walio na historia ya uanariadha kama yeye" hawatahisi chochote wakipatwa na virusi - ikizidi sana, watahisi kupatwa na mafua kidogo tu, alidai.
Lakini  kiongozi huyo wa mrengo wa kulia anakabiliwa na shinikizo kubwa la kumtaka abainishe ikiwa ameambukizwa ugonjwa huo, baada ya maafisa 20 katika msafara wake uliokuwa kwenye ziara ya kikazi nchini Marekani mwezi Machi kugunduliwa kuwa na maradhi ya Covid-19.
Mnamo April 19, Bw. Bolsonaro aliungana na waandamanaji wengine waliokuwa wakishinikiza kuondolewa kwa marufuku ya kutotoka nje nje ya mji mkuu wa Brasilia. Wakati wa akitoa hotuba yake alionekana akikohoa.
Lakini kauli yake ya hivi punde ya kusema "Sasa iweje?" imewaghadhabisha hata baadhi ya wafuasi wake
'Kutojali'
Guilherme Rolim,daktari wa meno mwenye umri wa miaka 36,anasema alimpigia kura Bw. Bolsonaro mwaka 2018 kwasababu alitaka "mabadiliko".
Bw. Rolim aliiambia BBC Brasil kuwa anachukulia chaguo lake kama "mabaya ya lazima" lakini, baada ya kumpoteza baba yake kutokana na  Covid-19, ameilaumu serikali kwa jinsi inavyoshughulikia suala janga hilo.
"Bolsonaro ni jamaa asiyejali. mastamshi yake ayanaashiria utepetevu wa hali ya juu katika jukumu lake kama kiongozi. Rais anafanya mzaha na kitu hatari sana," alisema.
"Kama kijana aliyempoteza baba yake kutokana na ugonjwa wa corona, Nahofia kauli zinazotolewa na rais. Pengine anasema maneno hayo kwa sababu hajapoteza jamaa wa karibu, hajapata machungu yanayotokana na kumpoteza mtu anayempenda."
Katika majimbo kama ya Sao Paulo na Rio de Janeiro, hatua za watu kuwekwa karantini zimekuwa zikirefushwa, na magavana katika majimbo hayo wamekuwa wakimkosoa Bw. Bolsonaro.
Coronavirus pia iliingizwa siasa baada ya rais Bw. Bolsonaro  kumfuta kazi waziri maarufu wa afya, Luiz Henrique Mandetta, mwezi uliopita baada ya kutofautiana naye kuhusu jinsi ya kukabiliana na coronavirus.
Alimteua Nelson Teich ambaye ni mtaalamu wa oncolojia katika kliniki ya kibinafsi kuchukua nafasi ya Bw. Mandetta.
Mwenendo wa rais kuhusu coronavirus umeungwa mkono na baadhi ya sekta katika jamii, hususan sekta za kiuchumi ambazo zimeathiriwa na amri ya kutotoka nje.
'Brazil haiwezi kusimama'
Kura ya maoni iliyochapishwa na Datafolha Aprili 29 inaashiria kuwa asilimia 52 ya raia wa Brazil wanaamini kuwa watu wanastahili kukaa nyumbani, ikilinganishwa na asilimia 60 mwanzoni mwa mwezi.
Miongoni mwa watu matajiri, wanaounga mkono karantini ni 39%.
Junior Durski, milionea mmiliki wa migahawa ya Madero, alizua gumzo baada ya kusemamwezi Machi kuwa: "Sasa watu 5,000 watafariki kutokana na virusi vya corona na hatuwezi kuepuka hilo. Hatuwezi kufunga kila kitu, na kujificha adui na tusifanye kazi."
Lakini baada alisema kauli yake hiyo ilieleweka vibaya.
Wafanyabiashara wengine wengi wamekubaliana ka kauli hoyo, akiwemo bilionea Luciano Hang, mmiliki wa maduka ya Havan na "muinjilisti wa biashara huru", kwa mujibu wa shirika la habari la Bloomberg.
Bw.Hang amekosoa "uwoga unaozingira" ugonjwa wa Covid-19 na kusema kuwa hana hofu kuhusu biashara yake kuhusiana na hali ilivyo bali, bali anahofia uchumi wa Brazil. Yeye binafsi anaweza kuwafuta kazi wafanyakazi wake 22,000 na  "kuenda kujivinjari ufukweni".
Lakini dunia inapoendelea kuwa na wasiwasi kuhusu athari zinazosababishwa na janga la virusi vya corona, msimamo wa Bw. Bolsonaro unaoneka kumfanya atengwe.
Tom Phillips, mwandishi wa gazeti la Guardian mjini Rio,aliandika kwenye Twitter: "Najaribu (na kushindwa) kutafakari kiongozi mwingine duniani anayeulizwa kuhusu maelfu ya vifo katika nchi zao na jibu lao ni : 'Sasa iweje?'"
Hata Donald Trump,ambaye Bw. Bolsonaroamejivunia kufananishwa nae, anaunga mkono hatua za kukabiliana na maambukizi kama vile kutokaribiana licha ya athari zake za kiuchumi.
Wakati wa akihutubia wanahabari katika ikulu ya White House siku Alhamisi (28), aligusia hali ya Brazil.
"Nachukia kusema, lakini Brazil iko juu sana, jedwali lao liko juu, liko juu sana. Huko juu, karibia mwisho wa jedwali,"alisema Trump. "Rais wa Brazil ni raifiki wangu mzuri, lakini wanaishi katika nyakati ngumu sana."
Gavona wa jimbo la Florida nchini Marekani, Ron de Santis, amesema kuwa wanafuatilia ''kwa karibu'' hali nchini na kuongeza kuwa huenda wakabuni hatua za udhibiti hususana kwa raia wa Brazil.
Wataalamu wanasema viwango vya rasmi vya maambukizo ya Covid-19 huenda zisitoe hali halisi ya mambo
Kwa mujibu wa  Imperial College London, viwango vya maambukizo nchini Brazil imefikia 2.8 na ni ya juu zaidi ikilinganishwa na mataifa mengine 48.
Mataifa yanayokadiria viwango vya maambukizi yako chini 1- kumaanisha kila mtu anayepata ugonjwa huo anaambukiza pengine mtu mmoja yameanza kulegeza masharti ya kutotoka nje.
Hii ni kwasababu ni watu wachache wanaoambukizwa hadi maambukizo yatakapokomeshwa kabisa.
</doc>
<doc docid='bbc_habari-52379782' lang='swa' type='mono' source_url='https://www.bbc.co.uk/swahili/habari-52379782' term='COVID'>
Virusi vya Corona: Jimbo la Missouri laipeleka China mahakamani
Missouri limekuwa jimbo la kwanza nchini Marekani kuishitaki serikali ya Uchina kwa namna ambayo imeshughulikia janga la virusi vya corona.
Missouri limekuwa jimbo la kwanza nchini Marekani kuishitaki serikali ya Uchina kwa namna ambayo imeshughulikia janga la virusi vya corona.
Mashtaka hayo yanakuja wakati ambao kuna ongezeko la matukio ndani ya Marekani kuinyooshea vidole vya lawama China kuhusu janga la corona.
Rais Donald Trump mwanzoni aliisifu China kwa namna ilivyoshughulikia janga la virusi vya corona, lakini baada ya kuwa kwenye shinikizo kubwa kuhusu mlipuko huo, aliituhumu China kuwa ndio chanzo.
Hivi karibuni ametangaza kusitisha msaada wa kifedha kwa Shirika la Afya Duniani (WHO) akilishutumu kuvutia upande wa China katika janga hili.
Wakati uchaguzi wa Marekani ukitarajiwa mwaka huu, waangalizi wanasema kuwa mashtaka ya Missouri-sambamba na mashtaka mengine ya makampuni nchini Marekani -huenda ukawa mwisho wa kisiasa wa chama cha Trump cha Republican.
''Tunaona watu wengi wanatumia suala la China kufunika makosa ya serikali ya Marekani,'' Tom Ginsburg, profesa wa masomo ya sharia za kimataifa katika chuo kikuu cha Chicago aliiambia Reuters.
China yenyewe haitakuwa na jambo la kuogopa kuhusu mashtaka hayo. Serikali za kigeni zinalindwa dhidi ya kushtakiwa katika mahakama za Marekani na kama Marekani ilitaka kuishutumu China, ingefanya hivyo kwenye majukwaa ya kimataifa ambapo Beijing ingekuwa na haki ya kujibu.
Virusi vya corona vilipuka jijini Wuhan, China mwishoni mwa mwaka jana. Kufikia sasa Marekani ndiyo nchi inayoongoza kwa kuwa na wagonjwa wengi duniani 826,240.
Jimbo la Missouri linaishtaki serikali ya China kwa namna walivyoshughulikia janga la corona jambo lililosababisha athari kubwa za kiuchumi
Katika mashtaka hayo, mwanasheria Mkuu wa jimbo la  Missouri Eric Schmitt ameituhumu China kuwa haikufanya jitihada za kutosha kudhibiti kuenea kwa virusi vya corona.
Bwana Schmitt amedai kuwa wakazi wa jimbo la Missouri wameathirika baada ya kupata hasara ya kiuchumi ya thamani ya mabilioni ya dola .
Lakini wataalamu wa masuala ya sharia wana mashaka kuhusu namna jimbo hilo litakavyokwenda na mchakato wa hatua hizo za kisheria na msukumo zaidi kuhusu mchakato huo.
Hali ipoje jimboni Missouri?
Mwanasheria mkuu amesema kwenye jimbo la Missouri athari za corona ni kubwa sana.
"Familia zimetengana na wapendwa wao waliofariki kutokana na corona," amesema Schmitt.
''Hali ya kiuchumi ya wafanyabiashara wadogo ni mbaya na wengi wameanza kufunga biashara zao, na wale wanaoishi kwa ujira wa siku wanapata tabu kutimiza mahitaji yao ya chakula kila siku.''
Mpaka sasa jimbo hilo limethibitisha kuwa na wagonjwa 5,941 na vifo 189.
"Serikali ya China iliudanganya ulimwengu kuhusu hatari ya virusi vya Covid-19, ikanyawanyamazisha watu waliotoa taarifa kuhusu janga hili kwa mara ya kwanza na haikufanya jitihada za kuzuia kuenea kwa ugonjwa''.
Schmitt ametaka China iwajibike kwa vitendo vyake.
</doc>
<doc docid='bbc_habari-52030266' lang='swa' type='mono' source_url='https://www.bbc.co.uk/swahili/habari-52030266' term='COVID'>
Coronavirus: India imeweka zuio la watu kutotoka katika nyumba zao kabisa
Kuna maswali mengi yanaulizwa nchi ikifungwa kabisa, hali inakuwaje?
Kuna maswali mengi yanaulizwa nchi ikifungwa kabisa, hali inakuwaje?
India ni kati ya mataifa ambayo yana watu wengi zaidi duniani lakini sasa nayo imejumuka na nchi nyingine kama Mauritius, Uingereza na Afrika Kusini kutangaza marufuku ya watu kutoka nje, ama 'lockdown'.
Kwingineko ni Senegal na Ivory Coast wamechukua hatua ya kutangaza dharura ya kitaifa na kuweka marufku ya watu kutembea usiku.
Nayo Jamuhuri ya kidemokrasia ya Congo, imezuia watu kutoka katika mji mmoja kwenda nyingine.
Lakini wasiwasi unakuja kutoka katika mataifa yote, unaonekana kulingana, wengi wakihofia chakula na mahitaji muhimu yatapatikana vipi?
Waziri mkuu wa India, Narendra Modi ametangaza zuio la watu kutotoka nje katika nchi nzima ikiwa ni hatua ya kuzuia maambukizi ya virusi vya corona.
Katazo hilo ambalo linaanza kutekelezwa kuanzia usiku wa leo kwa muda wa India na litadumu kwa muda wa siku 21.
"Hakuna mtu atakayeruhusiwa kutoka nje ya nyumba yake kabisa" bwana Modi alisema hayo akihutubia nchi kupitia televisheni.
Waziri Modi amewataka watu kuondoa shaka, lakini kwa haraka watu walijaa katika maduka ya miji mikubwa kama Delhi na miji mingine.
Mwandishi wa BBC nchini India anasema kuwa haijawekwa wazi ni namna gani watu wanaweza kuruhusiwa kutoka nje kwenda kununua chakula na mahitaji mengine muhimu.
Hatua hizo mpya zimekuja baada ya siku za karibuni idadi ya maambukizi kuongezeka kwa kasi.
Kulikuwa na wagonjwa 519 waliothibitiwa kuwa na ugonjwa nchini humo na vifo 10 viliripotiwa  kutokea kwa sababu ya ugonjwa huo wa covid-19.
India - ni nchi ambayo ina idadi ya watu bilioni 1.3 -na sasa imeungana na mataifa mengine kuchukua hatua ya kufunga taifa kabisa.
Kwa sasa karibu watu  400,000 duniani kote wana  maambukizi ya virusi vya corona huku watu wapatao 17,000 wamefariki.
"Nchi nzima itafungwa kabisa ," bwana Modi alisema siku ya Jumanne.
Aliongeza pia: "Hatua hii imechukuliwa ili kuokoa taifa la India, raia wake wote na familia zote kwa ujumla... kila mtaa, kila jirani anapaswa kujifungia."
Bwana Modi alitoa angalizo kuwa kama India itashindwa kufuata utaratibu huu kwa siku 21... basi tutakuwa tumerudi nyuma hatua kwa miaka 21".
"Itatubidi kulipia uchumi, Hili ni jukumu la kila mmoja wetu."
Baadae bwana Modi alitoa angalizo la suala la mkusanyiko wa watu wengi madukani kutaweza kusababisha ugonjwa huo kusambaa zaidi.
Alisema kuwa serikali itahakikisha chakula kinaletwa majumbani.
Lakini mjini  Delhi  na mji wa kibiashara wa Mumbai, watu wanahofia kukosa chakula madukani na dawa kwenye maduka.
"Sijawahi kukutana na hali tete kama hii katika maisha yangu," mhudumu wa duka alieleza huko Delhi.
"Tumeuza bidhaa zote kama biskuti, mchele, mikate, unga, mafuta ya kupikia."
Hatua mpya zinataka biashara zote kufungwa  lakini hospitali na huduma za afya kuendelea kama kawaida. Shule na vyuo vikuu vitaendelea kufungwa pamoja na mikusanyiko yote ya watu imezuiwa.
Na yeyote atakayekiuka maagizo ataadhibiwa kifungo cha miaka miwili na faini kubwa.
Katazo hilo limekuja baada ya India kuweka katazo la usafiri la kimataifa na ndani ya nchi.
Treni ukiwa ndio usafiri mkubwa nchini humo pia umesitisha huduma.
Hatua hii ya India kufunga taifa lake 'lockdown' ili kuzuia maambukizi ya virusi vya corona, na huku watu wakiwa wanatakiwa wabaki ndani wakati kipato chao wengi ni cha chini ni swali ambalo linawapa hofu wengi.
Ni kitu ambacho hakiaminiki kutokea wakati wengine wakiofia kufa na njaa badala ya virusi vya corona.
Mfano ,Ramesh Kumar, kutoka jimbo la Uttar Pradesh  "Nina kipato kidogo sana, nilikuwa nalipwa dola nane kila siku ninapofanya kazi na fedha hiyo napaswa kuwalisha watu watano.
Kwa hali hii lazima tutaishiwa chakula, najua corona ni hatari lakini siwezi kuona watoto wangu wakifa na njaa," alisema.
Mamilioni ya watu wanapata kipato cha siku, na katika hali hii ya kufungiwa basi ina maana kuwa hawatakuwa wanalipwa kwa muda wa wiki tatu zote.
India kufungwa haitaleta athari kwa uchumi peke yake bali hata kwenye masuala ya kijamii, Taifa hili maisha ya jumuiya ndio kila kitu.
Kwenda kuabudu ni sehemu ya maisha yao ya kila siku, hatua hii inabadili tamaduni zao moja kwa moja.
</doc>
<doc docid='bbc_habari-52040795' lang='swa' type='mono' source_url='https://www.bbc.co.uk/swahili/habari-52040795' term='COVID'>
Coronavirus: Marufuku ya Museveni ya usafiri wa umma yaathiri uchumi Uganda
Rais wa Uganda Yoweri Museveni alitangaza jana usiku marufuku ya usafiri wote wa umma kote nchini humo ili kuzuwia kusambaa kwa  coronavirus.
Rais wa Uganda Yoweri Museveni alitangaza jana usiku marufuku ya usafiri wote wa umma kote nchini humo ili kuzuwia kusambaa kwa  coronavirus.
Hii imeleta athari kubwa kwa mamilioni ya watu -na situ kwasababu inazuwia matembezi yao bali pia kwasababu inaathiri mapato ya baadhi ya watu wengi waliomo hatarini zaidi.  Watu hawawezi kufika kazini  au katika biashara zao, hii ikimaanisha kuwa hawana kipato cha cha kuwawezesha kuishi.
Wafanyakazi wa vibarua wanaopokea malipo ya  kila siku kulingana na kazi wanayoifanya pia wanaumia . Masoko yameamrishwa kuuza bidhaa za  chakula pekee.
Biashara za maduka, usafiri na majumba ya kibiashara mjini Kampala vimefungwa . Leo asubuhi video ilianza kusambaa ya vikosi vya usalama vikiutawanya umati wa wauzaji wa bidhaa na watu katikakati ya jiji la Kampala.
Polisi na wanajeshi wameshutumiwa kutumia nguvu kupita kiasi , ambapo walionekana wakiwapiga watu mitaani.
Waandishi wa habari wanasema kuwa ingawa maduka hayapaswi kufungwa kulingana na maagizo ya rais , vikosi vya usalama vimefunga biashara zote  mjini Kampala isipokua maduka ya jumla  na migahawa ya chakula.
Polisi wamesema kuwa kufikia mchana watu 14 wamekamatwa baada ya kuiba
Mabasi madogo na yale makubwa yanayoelekea maeneo ya mashambani  pamoja na magari moshi pia yamepigwa marufuku.Magari ya kibinafsi yanaweza kutumika lakini sasa yatalazimika kubeba watu watatu pekee akiwemo dereva.
Masoko nayo yatasalia wazi lakini yatakuwa yakiuza vyakula peke yake.
Huku bei ya baiskeli imepanda ghafla baada ya tangazo hilo.
Hatua hiyo inajiri baada ya taifa hilo kuthibitisha visa vingine vitano vya ugonjwa wa coronavirus kikiwemo kisa cha mtoto mwenye umri wa miezi minane  na hivyobasi kufanya visa hivyo katika taifa hilo kufikia idadi ya watu 14.
Wiki mbili zilizopita serikali ya Uganda ilizindua sera ya karantini ya lazima kwa wasafiri wanaowasili nchini humo kutoka mataifa 16 yaliyopo katika 'hatari zaidi' ili kuzuia kusambaa kwa virusi vya Corona.
Uingereza, Marekani na nchi kadhaa za Ulaya ni miongoni mwa mataifa yatakayoathiriwa na sera hiyo mpya ya usafiri nchini Uganda.
Wiki iliyopita taifa hilo la Afrika Mashariki lilitangaza hatua kama hiyo dhidi ya mataifa saba.
Serikali pia ilisema kwamba wasafiri wanaowasili katika uwanja wa kimataifa wa Entebbe hivi karibuni watakuwa wakipuliziwa dawa.
Hatua ya kudhibiti wageni wanaowasili nchini Uganda kutoka mataifa yanayokabiliwa na ugonjwa huo inamaaninisha Covid-19 haitawaathiri watu wengi ikiwa mtu yeyote aliyeambukizwa atashughulikiwa ipasavyo.
Maafisa wa wizara ya afya nchini Uganda mnamo tarehe tisa mwezi Machi walisema kwamba takriban raia 22 wa kigeni waliriudishwa katika mataifa yao huku hofu ya maambukizi ya virusi vya corona ikiendelea.
Uganda ndio iliokuwa mwenyeji wa kongamano la kimataifa kuhusu biashara lililoanza nchini humo wiki tatu zilizopita.

Kwa mujibu wa waziri ya afya nchini humo raia hao walikataa kwenda karantini kwa siku 14 walipowasili katika uwanja wa ndege wa Entebbe.
Aidha hakuna hata mmoja wao aliyekuwa na dalili ama ishara za COVID19. "Tuliwaambia kuhusu hatua zetu za kujiweka katika karantini kwa siku 14 .
Hatahivyo hawakuwa tayari kufuata maagizo yetu .Hii leo watarudi nyumbani kwao'', waziri wa afya Dkt. Ruth Aceng alisema sikjuya Jumapili. ''
Hatua hiyo ya Uganda ilijiri saa chache tu baada ya mtalii kutoka Ujerumani kufariki kutokana na virusi vya corona katika eneo la kitalii la Sinai mashariki mwa Misri, ikiwa ndio kifo cha kwanza kurekodiwa Afrika.
Raia huyo wa Ujerumani aliyekuwa na mwenye umri wa miaka 60 alionyesha dalili za joto mwilini na kulazwa katika hospitali ya Hurghada tarehe 6 mwezi Machi , kabla ya kupatikana na ugonjwa huo , ilisema ripoti ya wizara ya afya.
Mtalii huyo aliyewasili kutoka Ujerumani wiki moja iliopita , alifariki baada ya kukataa kuhamishwa hadi katika eneo lililotengwa baada ya kuugua ugonjwa mbaya wa mapafu.
Siku ya Jumamosi , wizara ya afya ilitangaza kuhusu visa 45 vya raia wa Misri na wale wa mataifa ya kigeni waliodaiwa kuambukizwa virusi hivyo katika meli moja mto Nile.
</doc>
<doc docid='bbc_habari-52306234' lang='swa' type='mono' source_url='https://www.bbc.co.uk/swahili/habari-52306234' term='COVID'>
Virusi vya Corona: Mfahamu mwanamke aliyebaini virusi vya corona kabla ya Covid-19
Mwanamke aliyegundua kwa mara ya kwanza virusi vya corona kwenye mwili wa binadamu, alikuwa binti wa dereva wa basi aliyeacha shule akiwa na miaka 16.
Mwanamke aliyegundua kwa mara ya kwanza virusi vya corona kwenye mwili wa binadamu, alikuwa binti wa dereva wa basi aliyeacha shule akiwa na miaka 16.
June Almeida alijiendeleza na kuwa kinara wa kugundua picha za virusi, na kazi yake imekumbukwa wakati huu wa mlipuko wa corona.
Ugonjwa wa Covid-19  ni mpya lakini virusi vya corona si vipya , viligunduliwa kwa mara ya kwanza na Dkt Almeida mnamo mwaka 1964 katika maabara ya hospitali ya St Thomas' mjini London.
Mtaalamu huyo wa virusi alizaliwa mwezi Juni mwaka  1930 na kukulia kaskazini mashariki mwa Glasgow, nchini Scotland.
Aliacha kusoma shule ya kawaida  akiwa mdogo na kupata ajira katika maabara.
Baadae akaamia London kujiendeleza taaluma yake na mwaka 1954 aliolewa na  Enriques Almeida, ambaye alikuwa ni msanii raia wa Venezuela.
Wanandoa hao pamoja na binti yao walihamia Toronto nchini Canada na kwa mujibu wa muandishi wa masuala ya afya George Winter, Dkt. Almeida aliendeleza ujuzi wake wa kugundua vijidudu kwa darubini ya umeme katika taasisi ya kansa ya Ontario.
Alikuwa mairi katika ujuzi wa kubaini vizuri virusi mbalimbali.
Bwana  Winter aliiambia BBC kuwa kipaji cha mwanamke huyo kiligunduliwa nchini Uingereza mwaka 1964 alipoanza kufanya kazi taasisi ya afya ya St Thomas mjini London, hospitali ambayo ilimtibu waziri mkuu wa Uingereza Boris Johnson wakati alipougua ugonjwa wa  Covid-19.
Aliporejea shuleni hapo kama mfanyakazi alikuwa akishirikiana na Dkt David Tyrrell, ambaye alikuwa anafanya utafiti kuhusu mafua ya kawaida.
Bwana  Winter alisema  Dr Tyrrell aikuwa akifanyia utafiti baadhi ya vijidudu ambavyo vinasababisha mafua .
Sampuli moja , ambayo ilikuja kugundulika kama B814,ilikuwa imetoka kwenye sehemu ya kunawia ya shule ya bweni huko  Surrey mwaka 1960.
Waliweza kubaini kuwa virusi hivyo vina dalili za vijidudu vya mafua ya kawaida lakini waliweza kuona kuwa vijidudu vyake viko tofauti  na vingine.
Ingawa , utafiti huo waliofanya pamoja na vijana wa kujitolea pamoja na Dkt Tyrrell aliona bora vijijidudu hao waangaliwe  kwa darubini ya umeme.
Hivyo wakaamua kutuma sampuli kwa June Almeida ambaye aliweza kuona virusi hivyo kuwa vinaambukiza mafua lakini zinaonekana kuwa hazifanani sana.
Na virusi hivyo vilikuja kubainika kuwa ndio mara ya kwanza kubainika katika mwili wa binadamu.
Bwana Winter anasema kuwa  kile ambacho kiligunduliwa na Dr. Almeida vilikuwa vijidudu ambavyo vilikuwa havijawahi kuonekana kabla wakati wanachunguza maambukizi ya magonjwa mengine.
Ingawa alisema kuwa majibu ya utafiti wake ulikataliwa kwa sababu hakuwa picha za ushahidi alizowasilisha ni sawa na virusi vya mafua ya kawaida.
Uzinduzi mpya wa  B814 uiandikwa katika jarida la ' British Medical Journal' mwaka 1965 na picha ya kwanza ya kile ambacho alikiona iliweza kuchapishwa miaka miwili baadae kile alichoona kiliweza kuchapishwa katika jarida la ' General Virology '.
Kwa mujibu wa bwana Winter, anasema kuwa Dr Tyrrell na Dr Almeida, wakishirikiana na Prof Tony Waterson, mkuu wa St Thomas ambaye aliamua kuvipa jina virusi hivyo kuwa ni virusi vya corona kutokana na muonekano wake katika picha uko sawa na taji.
Dr Almeida baadae aliweza kutunukiwa shahada ya udaktari wa afya.
Baadae Dr Almeida alikuwa mwalimu wa yoga lakini alirejea tena katika majukumu yake ya Virology mwishoni mwa mwaka 1980 aliposaidia kupiga picha ya virusi vya Ukimwi katika kitabu.
June Almeida alifariki mwaka 2007, akiwa na miaka  77.
Miaka 13 baada ya kifo chake , ndio hatimaye kazi yake inatambuliwa na kueleweka duniani kote.
</doc>
<doc docid='bbc_habari-52392327' lang='swa' type='mono' source_url='https://www.bbc.co.uk/swahili/habari-52392327' term='COVID'>
Virusi vya Corona: Rais wa Madagascar adai kupata tiba ya corona
Wakati wanasayansi duniani wakihangaika kupata chanjo na tiba ya virusi vya corona, rais wa Madagascar Andry Rajoelina amezindua dawa ya mitishamba ''inayotibu'' Covid-19 .
Wakati wanasayansi duniani wakihangaika kupata chanjo na tiba ya virusi vya corona, rais wa Madagascar Andry Rajoelina amezindua dawa ya mitishamba ''inayotibu'' Covid-19 .
Hata hivyo Shirika la Afya Duniani (WHO) linasema kuwa hakuna ushahidi wa tiba ya Covid-19 baada ya Bwana  Rajoelina  kutangaza  dawa yake.
Taasisi ya taifa ya tiba nchini Madagascar (Anamem) pia imeonyesha wasiwasi wake juu ya ufanisi wa dawa hiyo inayoelezewa na rais Andry Rajoelina kama yenye uwezo wa kuzuwia na kupona corona.
Taasisi hiyo imesema kuwa mitishamba inaweza kudhuru afya ya mtu kwani   "hakuna ushahidi wa ufanisi wake kisayansi".
Mmea huo unatarajiwa kutolewa bure kwa watu wenye uwezekano mkubwa wa kuathiriwa na na virusi vya corona.
Ikizinduliwa kwa jina Covid-Organics, dawa hiyo imetengenezwa kutoka kwa mmea  artemisia (pakanga)-ambao ni mojawapo ya miti ambayo huchanganywa pamoja na mimea mingine ya Madagascar kama tiba ya ugonjwa wa Malaria.
Dawa hiyo ambayo imepakiwa kwenye chupa na kutangazwa kama chai ya miti shamba baada ya kujaribiwa kwa watu chini ya 20 kwa kipindi cha wiki tatu, katibu wa rais Lova Hasinirina Ranoromaro ameiambia BBC.
"Vipimo vimefanyika-watu wawili wamekwishapona kutokana na tiba hii," Bwana Rajoelina alisema katika uzinduzi wa Covid-Organics  uliofanyika katika taasisi ya utafiti ya Madagascar- Malagasy Institute of Applied Research (Imra), abayo ndiyo iliyotengeneza dawa hiyo ya mitishamba.
"Kinywaji cha dawa hii ya mitishamba huonesha matokeo katika kipindi siku saba," alisema rais huyo mwenye umri wa miaka 45, ambaye aliwataka watu kuitumia kama hatua ya kujikinga na ugonjwa wa corona.
"Watoto wa shule wanapaswa kupewa kinywaji ... kidogo kidogo kwa siku nzima," aliwaambia mabalozi na watu wengine waliokua wamekusanyika kwa ajili ya uzinduzi wa kinywaji hicho.
Dkt Charles Andrianjara, Mkurugenzi mkuu wa taasisi ya utafiti ya Imra, anaafiki kuwa Covid-Organics inapaswa kutumiwa kama kinga.
Lakini alijihadhari zaidi kuzungumzia zaidi juu ya matumizi ya dawa hiyo kama tiba, lakini akasema kwamba uchunguzi wa kimatibabu umeonyesha "dalili ya ufanisi wake kama tiba", shirika  la habari la AFP lilimnukuu akisema.
Kisiwa hicho cha Bahari ya Hindi kimekwisharekodi hadi sasa wagonjwa 121 wa virusi vya corona, na hakuna vifo kutokana na ugonjwa huo.
Ikizungungumzia uzinduzi wa Covid-Organics, WHO imeambia BBC kwamba shirika hilo la dunia halishauri "matibabu ya kibinafsi ya dawa zozote... kama njia ya kinga au tiba ya Covid-19."
Lilirejelea kauli za mkuu wa WHO Tedros Adhanom Ghebreyesus kwamba "hakuna njia za mkato" za kutafuta dawa ya kupambana na virusi vya corona.
Majaribio ya kimataifa yanaendelea kupata tiba yenye ufanisi , WHO iliongeza.
Bi Ranoromaro alisema kuwa rais Rajoelina anatambua kuwa WHO lazima izingatie utaratibu wake lakini akasema kuna suala la uhuru na mamlaka ya  taifa kujifanyia mambo yake.
"Ana wajibu kwa watu wa Madagascar," alisema.
'Madhara makubwa'
Profesa Brian Klaas, mtaalamu wa Madagascar katika Chuo cha London, amesema kuwa msimamo wa Bwana Rajoelina unaweza kusawasababishia Wamadagascar madhara kuliko mema.
"Ni hatari kwa sababu mbili-moja ni kwamba baadhi ya watu ambao hawapaswi kutumia kinywaji hicho watakitumia," aliimbia BBC.
"Na pili hilo litawapa watu dhana potofu ya kinga, kwa hivyo wataishia kufanya vitu ambavyo wasingevifanya kama dawa hiyo isingekuwepo na kujiweka na kuwaweka wengine hatarini."
Kama virusi vilishaanza kusambaa, inaweza kuwa  jambo "baya" wakati mfumo wa huduma za afya wan chi ni dhaifu, ikizingatiwa kuwa nchi ina mashine za kusaidia kupumua(ventileta) sita tu kwa watu milioni 27, alisema.
"Pia ni mojawapo ya sababu kisiwa hicho ni moja ya maeneo duniani yenye milipuko ya magonjwa yanayosababishwa na bakteria ambao tayari huponywa na dawa sahihi."
Mwezi Machi, Kituo cha afya cha taifa cha Marekani - National Center for Complementary and Integrative Health kilionya juu ya matumizi ya dawa zinazodaiwa kutibu virusi vya corona, ikiwemo mitishamba na aina mbalimbali za chai-ikisema kuwa njia bora zaidi ya kuzuwia maambukizi ni kuepuka kujiweka katika hatari ya kupata virusi.
Waweza pia kutazama:
</doc>
<doc docid='bbc_habari-51930376' lang='swa' type='mono' source_url='https://www.bbc.co.uk/swahili/habari-51930376' term='COVID'>
Coronavirus: Idadi ya walioambukizwa virusi vya corona yaongezeka Tanzania
Waziri mkuu wa Tanzania Kassim Majaliwa ametangaza ongezeko la wagonjwa wa corona baada ya watu wengine wawili kuthibitishwa visiwani Zanzibar na Dar es Salaam. Wagonjwa wote ni raia wa kigeni.
Waziri mkuu wa Tanzania Kassim Majaliwa ametangaza ongezeko la wagonjwa wa corona baada ya watu wengine wawili kuthibitishwa visiwani Zanzibar na Dar es Salaam. Wagonjwa wote ni raia wa kigeni.
Siku ya Jumanne nchi hiyo ilitangaza kufunga shule zote kwa siku 30 ikiwa ni hatua ya kuzuia kuenea kwa maambukizi ya corona nchini humo.
Serikali imethibitisha hayo baada ya wagonjwa hao wawili kufanyiwa vipimo  vya maabara katika Maabara Kuu ya Taifa ya Afya ya Jamii.
Sampuli ya kwanza ni  ya mwanaume,raia wa Marekani, 61 ambaye ni mkazi wa Dar es Salaam.
Mgonjwa huyu ametengwa katika sehemu maalumu kwa ajili ya taratibu nyingine za kitabibu, pia ufuatiliaji wa watu waliokuwa karibu naye.
Zanzibar kwa upande wake imesema sampuli ya pili iliyopokelewa kutoka Zanzibar, ni ya mwanaume mwenye umri wa miaka 24, raia wa Ujerumani.
Taarifa kumhusu zitatolewa baadae na Waziri wa Afya wa Zanzibar.
Hapo jana Waziri Majaliwa alitangaza kufungwa kwa shule zote kuanzia za awali mpaka kidato cha sita kwa siku 30 zikiwa ni jitihada za kudhibiti maambukizi.
Wizara itafanya marekebisho ya ratiba kwa wale wanaotarajiwa kufanya mitihani tarehe 4 Mei, itasogezwa mbele kadiri ya matokeo yatakavyojitokeza ili nao wapate kusoma kwa kipindi kilekile kilichokubalika na ratiba hiyo.
Lakini pia serikali ya Tanzania imesitisha michezo yote inayokusanya makundi ya watu kama vile ligi kuu ya Tanzania, Ligi daraja la pili, ligi daraja la kwanza lakini pia michezo ya shule za msingi (UMITASHUMTA) , michezo ya shule za sekondari(UMISETA) pamoja na michezo ya mashirika ya umma.
Pamoja na kuzuia mikusanyiko yote ya watu wengi yakiwemo matamasha ya muziki, mikutano ya hadhara mbalimbali ikiwemo ya kisiasa.
Aidha bwana Majaliwa alisisitiza kuwa nchi imejiandaa vyema kukabiliana na  mlipuko wa COVID 19 nchini Tanzania.
Kwa nini Tanzania imefikia maamuzi ya kufunga shule?
Hapo jana Tanzania ilithibitisha kuwa na mgonjwa mmoja wa virusi vya corona.
Mnamo tarehe Machi,15, mgonjwa huyo alisafiri kuingia Tanzania majira ya saa kumi jioni.
Mgonjwa aliyetangazwa ni mwanamke wa miaka 46 raia wa Tanzania, ambaye aliwasili kutoka Ubelgiji kwa ndege ya shirika la Rwanda.
Msafiri huyo aliondoka nchini tarehe 3,Machi 2020 ambapo kati ya tarehe 5-13 Machi alitembelea nchi za Sweden na Denmark na kurudi tena Ubelgiji.
Msafiri huyo alipita uwanja wa ndege wa kimataifa wa Kilimanjaro (KIA).
Waziri Ummy Mwalimu amesema msafiri huyo alipofika KIA alifanyiwa ukaguzi na maafisa wa afya na kuonekana kutokuwa na homa.
Baadae alianza kujisikia vibaya akiwa hotelini na kwenda hospitali ya mkoa ya rufaa ya Mount Meru Arusha ambapo sampuli ilichukuliwa na kupelekwa maabara ya taifa ya afya ya jamii iliyoko Dar es salaam kwa ajili ya uchunguzi.
"Vipimo vya maabara vimethibitisha kuwa mtu huyo ana maambukizi ya ugonjwa wa corona, covid -19, Mgonjwa anaendelea vizuri na matibabu."
Waziri Ummy ameongeza kusema," Serikali inaendelea kuchukua hatua madhubuti kuhakikisha kwamba ugonjwa huu unathibitiwa ili usisambae nchini.
</doc>
<doc docid='bbc_habari-51977987' lang='swa' type='mono' source_url='https://www.bbc.co.uk/swahili/habari-51977987' term='COVID'>
Coronavirus: Makatazo mapya katika maeneo ya burudani na usafiri Kenya
Licha ya kwamba hakuna kisa kipya cha virusi vya Corona, lakini serikali ya Kenya imetangaza makatazo mengine kwa umma.
Licha ya kwamba hakuna kisa kipya cha virusi vya Corona, lakini serikali ya Kenya imetangaza makatazo mengine kwa umma.
Kuanzia sasa maduka makubwa yameagizwa kudhibiti idadi ya wateja, kipaumbele kikipewa wanawake wajawazito, wazee na walemavu.
Maeneo ya burudani kufungwa ifikapo saa moja unusu usiku kuanzia Jumatatu ijayo kama jitihada za kudhibiti virusi vya Corona.
Awali maeneo ya burudani yaliruhusiwa kuhudumu hadi saa tano usiku.
Daladala zinazobeba watu 14 kwa kawaida sasa zimeagizwa kubeba abiria wanane pekee, yanayobeba watu thelathini kubeba asilimia sitini pekee ya abiria.
Agizo hilo pia linatumika katika usafiri wa treni.
Maafisa wa afya wataanza kunyunyiza dawa za kuua viini katika maeneo ya umma wakianzia soko kubwa la Gikomba, siku ya Jumamosi ambayo pia ni siku ya maombi ya kitaifa.
Waajiri wameagizwa kuhakikisha wafanyakazi wao hawakaribiani na kampuni zitachukuliwa hatua iwapo hawatazingatia hayo na waajiriwa wao watakumbwa na Corona.
Kenya imechukua hatua kadha wa kadha kujaribu kupambana na virusi hivyo ikiwemo kufunga shule na vyuo vikuu kote nchini, kupunguza safari za ndege na kupiga marufuku mikutano ya hadhara na mikusanyiko ya watu.
Aidha Serikali ya Kenya imesema hakuna kisa kipya cha virusi vya Corona katika kipindi cha saa ishirini na nne zilizopita na  wagonjwa wote saba walioathirika na virusi vya Covid 19  wanaendelea kupata nafuu.
Waziri wa afya nchini Kenya Mutahi Kagwe amesema majuma mawili yajayo yatakuwa muhimu kwa taifa hilo kutathmini juhudi za kudhibiti kusambaa kwa virusi hivyo.
Watu kadhaa wamewekwa karantini na wanawafanyia vipimo vya kina kwa watu saba wanaoshukiwa kuambukizwa virusi hivyo.
1. Kunawa mikono mara kwa mara.
2. Kutokaribiana sana na mtu mwingine ambaye anakohoa ama kupiga chafya - simama umbali wa mita moja
3. Watu wanaokohoa ama kupiga chafya wasalie majumbani mwao ama kutojichanganya na makundi ya watu
4.Hakikisha kwamba unaziba pua na mdomo unapokohoa kwa kutumia kitambaa ama tishu.
5. Mtu anayehisi joto ama tatizo la kupumua ametakiwa kusalia nyumbani.
6. Tumepiga marufuku mikutano ya aina yote ikiwemo ile ya umma kama vile ya kidini, michezo, na wanaotaka kwenda makanisani na msikitini watalazimika kuosha mikono na sabuni kabla ya kuingia katika sehemu hizo.
7. Michezo yote inayohusisha shule imepigwa marufuku lakini shule zote zitasalia wazi kwa wakati huu.
8. Wachukuzi wa umma wametakiwa kuhakikisha kuwa abiria wanaosha mikono yao kabla ya kuingia katika magari hayo.
9. Amewaonya Wakenya kutosambaza habari za uongo kuhusu virusi hivyo katika mitandao ya kijamii ambazo zinaweza kusababisha hofu.
10. Wakenya wamewekewa zuio la kutoka nje ya nchi isipokuwa wale wenye umuhimu mkubwa wa kusafiri na hakuna mtu atakayeruhusiwa kuelekea katika mataifa yenye visa vingi vya ugonjwa huo.
11. Serikali imesema kwamba itatoa maelezo kuhusu ugonjwa huo kila siku.
Waziri huyo amesema kwamba Kenya inaelekea katika wakati ambapo sekta za kibinafsi na zile za kibiashara zitalazimika kuisaidia serikali na raia katika kuchukua jukumu la kukabialana na janga hili.
</doc>
<doc docid='bbc_habari-52017434' lang='swa' type='mono' source_url='https://www.bbc.co.uk/swahili/habari-52017434' term='COVID'>
Coronavirus: Je unaweza kupata maambukizi ya virusi vya Covid-19 mara mbili?
Baadhi ya wagonjwa wamepona virusi vya Covid-19, baada ya vipimuo kuonesha kuwa hawana coronavirus, lakini je wanaweza kupatikana na virusi vya  Covid-19 baadae?.
Baadhi ya wagonjwa wamepona virusi vya Covid-19, baada ya vipimuo kuonesha kuwa hawana coronavirus, lakini je wanaweza kupatikana na virusi vya  Covid-19 baadae?.
Maambukizi ya coronavirus, ambayo yanadalili kama ya mafua ya kawaida, kwa kawaida husababisha mgonjwa kuwa na kinga ya mwili.Je kuna tofauti na virusi hivi?
Mwanaume wa miaka 70 na zaidi ni mfano wa awali wa wagonjwa waliowapa madaktari uvumbuzi uliowatia hofu.
Alikuwa ametengwa katika chumba cha hospitali mwezi wa Februari baada ya kubainika kuwa na coronavirus.
Kwa mujibu wa Shirika la habari la Japan NHK, alipona na kurejea katika maisha yake ya kawaida, hata akatumia usafiri wa umma.
Lakini baada ya siku kadhaa akaugua tena na alikua na joto la juu la mwili.
Mwanaume huyo alirejea hospitalini na ilichomshangaza daktari,pale baada ya kufaniwa vipimo alibaini kuwa alikuwa na virusi vya corona tena.
Ingawa sio kisa pekee cha aina hiyo kilichopatikana nchini Japan, kwa sasa maambukizi yanayojirudia miongoni hutokea katika watu wachache, lakini ni visa muhimu. Lakini ni kwanini?
Luis Enjuanes, mtaalamu bingwa wa virusi katika kituo cha taifa cha Uhispania cha teknolojia ya vimelea (CSIC), ameiambia BBC kuwa takriban  14%  ya wagonjwa ambao hawajapatikana na  Covid-19 baada ya kupimwa,  baadae wanapopimwa tena hupatikana  maambukizi ya coronavirus.
Anaamini haya sio maambukizi ya kwanza, bali ni kisa cha virusi "kurejea tana".
"Maelezo yangu, miongoni mwa mengine mengi, ni kwamba kwa ujumla hii coronavirus inatengeneza kinga ya umma, lakini kinga hiyo sio thabiti kwa baadhi ya watu binafsi ," Enjuanes anasema.
"Wakati kinga ya mwili inaposhindwa kuwa ya kutosha, baadhi ya virusi, ambavyo vinasalia katika hifadhi mwilini, huwa vinarejea."
Baadhi ya virusi vinaweza kuendelea kuishi ndani ya mwili kwa miezi mitatu au hata zaidi.
"Wakati mtu anapopatikana na virusi halafu baadae anapatikana kuwa hana baadae, dhana ni kwamba ametengeneza kinga ya mwili, kwa hiyo virusi havipaswi kujitokeza tena, kama ilivyo kwa vimelea vingine ,"anasema Enjuanes.
"Lakini baadhi ya virusi vya maambukizi vinaweza kuwa vipo ndani ya nyma za mwili ambazo hazijafikiwa na kinga ya mwili, sawa na sehemu nyingine za mwili."
Lakini kuna kitu fulani kuhusu ugonjwa wa Covid-19 ambacho kinaendelea kuwashangaza wanasayansi ni: kipindi kifupi baina ya pale mgonjwa anapatwa na virusi tena na baada ya kupona.
Tunafahamu kuwa kinga ya mwili inafanya kazi tofauti kwa kila ugonjwa tofauti.
Katika ugonjwa wa surua (ukambi), chanjo moja kama mtoto  kwa kawaida hua inatosha kumpatia mtu kinga ya mwili katika kipindi cha maisha yake.
Hata hivyo baadhi ya maafisa wa afya wamependekeza  kwambawatu wenye umri filani wanaweza kuwa salama iwapo watarudia kupewa chanjo moja zaidi ya kisasa kuliko wanapochanjwa chanjo ya awali.
Kuna virusi vingine dhidi ambavyo huifanya chanjo kutokua na ufanisi, kwa hiyo tunahitaji kuongezea nguvu dozi zetu mara kwa mara kwa kipindi fulani.
Na kuna chanjo nyingine, kwa mfano chanjo dhidi ya mafua yanayosababishwa na virusi vinavyoshambulia mfumo wa kupumua (influenza) au mafua ya kawaida, ambazo zinahitaji kuwa zinatolewa kwa watu kila mwaka, kwasababu virusi vyake huwa vina tabia ya kujibadilisha katika hali na umbo jingine.
Lakini kwasababu Covid-19 ni virusi vipya  wanasayansi bado wanajaribu kuelewa kile kinachosababisha kuwepo kwa muda mfupi baina ya maambukizi mawili. (yanayotokea mata ya kwanza na yanayotokea baada ya mtu kupona)
Isidoro MartÃ­nez, mtafiti katika taasisi ya Afya ya Madrid - Carlos III Health Institute, mjini Madrid, anasema kwamba ingawa maambukizi ya coronavirus yanayorejea yanaweza kutokea, kinachoshagaza ni kwamba Covid-19 hutokea haraka sanabaada ya mtu kupimwa na kupatikana hana virusi.
"Kama hakuna kinga ya kudumu, katika milipuko ijayo, katika kipindi cha mwaka mmoja au miaka miwili, utapata maambukizi tena. Hilo ni jambo la kawaida," MartÃ­nez aliiambia BBC.
"Lakini ni nadra kwa mtu kupata tena maambukizi ya virusi sawa na aliyopona baada ya kupona . Na pia kulingana na kile tunachokielewa, hii  coronavirus haibadiliki kama ilivyo kwa virusi ya mafua," aliongeza.
Maelezo yake ni sawa na yale aliyoyatoa Enjuanes'.
"Huenda kile kinachotokea  ni kwamba watu waliopatikana na Covid-19 tena baada ya kupata vipimo hasi wanakabiliwa na kuongezeka kwa makali ya maambukizi kabla ya virusi kuangamaziwa kabisa''
Watafiti wote wawili wanatahadharisha wamba utafiti zaidi unahitajika ili kuelezwa  Covid-19.
Shirika la Marekani la Afya-The Pan American Health Organization (PAHO) liliambia BBC kuwa "hii (Covid-19)ni virusi vipya ambavyo tunajifunza  kuvielea zaidi kila siku ", kwa hiyo haiwezekani kuelezea visa vya maambukizi baada ya mtu kupona kwa uhakika.
Lakini sayansi inajaribu kupata jibu ili kuzisaidia serikali kuamua ni zipi hatua za umma zinazopaswa kuzichukua.
</doc>
<doc docid='bbc_habari-52548853' lang='swa' type='mono' source_url='https://www.bbc.co.uk/swahili/habari-52548853' term='COVID'>
Virusi vya corona: Umoja wa Afrika kuchunguza ufanisi wa dawa ya mitishamba ya Madagascar
Umoja wa Afrika (AU) unafanya mazungumzo na Jamuhuri ya Madagascar, ili kupata data za kiufundi kuhusu usalama na ufanisi wa dawa ya mitishamba iliyotangazwa hivi karibuni ambayo ilidai inazuwia na kutibu Covi-19.
Umoja wa Afrika (AU) unafanya mazungumzo na Jamuhuri ya Madagascar, ili kupata data za kiufundi kuhusu usalama na ufanisi wa dawa ya mitishamba iliyotangazwa hivi karibuni ambayo ilidai inazuwia na kutibu Covi-19.
AU imesema kuwa Kamishna wa tume ya Umoja wa Afrika inayohusika na masuala ya kijamii Amira ElFadil alifanya mazungumzo na balozi wa Madagascar nchini Ethiopia Eric Randrianantoandro tarehe 30 April na wameafikiana kuwa nchi wanachama wataupatia maelezo muhimu Muungano wa Afrika kuhusu dawa za mitishamba.
Baada ya kupata maelezo Umoja wa huo kupitia kituo chake cha udhibiti wa magonjwa - (Africa CDC), kitatathimini data zilizokusanywa  kuhusu usalama na ufanisi katika tiba hizo asili dhidi ya virusi vya corona.
Dawa hiyo inayohusishwa na mmea wa Kichina unaoitwa Artemisia (pakanga) - ambao ni mojawapo ya miti ambayo huchanganywa pamoja na mimea mingine ya Madagascar kama tiba ya ugonjwa wa Malaria.
Africa CDC ni taasisi ya Umoja wa Afrika inayosaidia nchi wanachama katika juhudi zao za kuimarisha mifumo ya afya na kuboresha uchunguzi, kukabiliana na dharura za magonjwa, kuzuwia na kudhibiti magonjwa.
Hata hivyo AU imesema kuwa tathimini yake ya madawa ya mitishamba itazingatia maadili ya kiufundi ya kidunia katika kukusanya ushahidi muhimu wa kisayansi kuhusu ufanisi wa mitishamba.
Hatua hii ya Umoja wa Afrika inakuja baada ya rais wa Madagascar Andry Rajoelina kushiriki kikao cha AU cha wakuu wan chi  ambapo aliwafahamisha wenzake kuhusu dawa ya miti shamba ya Madagascar  anayoamini inazuwia na kutibu virusi vya corona.
Hatua hiyo inawadia wakati ambapo marais karibu wanne wa Afrika wamesema wanaagiza kiasi kikubwa cha dawa ya mitishamba iliyosemekana kupatikana huko Madagascar kuwa ina uwezo wa kutibu virusi vya corona.
Marais wa Tanzania, Jamuhuri ya Congo, Guinea Bissau na Equatorial Guinea wote wamemaua kutuma ndege nchini Madagascar kuchukua dawa hiyo ya mitishamba.
Dawa za mitishamba ambazo mara nyingi hupatikana katika eneo huchangia pakubwa katika suala la afya kote barani Afrika.
Hayo yanajri wakati Rais wa Madagascar akisema nchi yake itaanza majaribio ya kitabibu ya kinywaji cha mitishamba ambacho anakipigia upatu kuwa kinauwezo wa kuzuia na kutibu corona.
Rais Andry Rajoelina amesema majaribio hayo yataanza wiki ijayo.
Pia amewataka wananchi wa taifa hilo kupanda kwa wingi mmea ambao unatomika kutengeneza kinywaji hicho. Kilichopewa jina la Covid-Organics.
Rais Rajoelina amesema kwa sasa anatafuta kibali cha WHO ili wathibitishe kinywaji hicho kuwa dawa.
Hata hivyo msimamo wa WHO kuhusu kinywaji hicho mpaka sasa haujabadilika na wanaonya watu dhidi ya dawa mbadala kutumika kama kinga ama tiba ya corona.
Mpaka kufikia sasa, watu zaidi ya milioni 3.5 duniani kote wamethibitishwa kupata maambukizi ya virusi vya corona, watu zaidi ya 250,000 (laki mbili na hamsini) wamefariki dunia huku watu zaidi ya milioni moja wakipona.
Rais wa Tanzania John Pombe Magufuli Jumapili ya Mei 3 alisema kuwa atatuma ndege Madagascar kwenda kufuata dawa ya hiyo mitishamba.
Magufuli amesema kuwa amewasiliana na Madagascar baada ya kupokea barua rasmi kutoka nchi hiyo iliyoeleza kuwa wamegundua dawa ya corona.
"Ninawasiliana na Madagascar na wameshaandika barua. Wanasema kuna dawa zimepatikana kule, tutatuma ndege kule na dawa zile zitaletwa pia ili Watanzania nao waweze kufaidika nayoâ¦ Sisi serikali tupo tunafanya kazi usiku na mchana."
Hatua hii ya Muungano wa Ulaya inakuja wakati  Shirika la Afya Duniani (WHO) limesihi watu kutoweka imani zao kwa dawa za mitishamba zinazotengenezwa na wenyeji kwa misingi ya kudai kukabiliana na virusi vya corona.
Shirika la Afya Duniani limesema ni muhimu dawa zinazosemekana kuwa na uwezo wa kutibu kufanyiwa majaribio kwanza na kuonya kuwa huenda watu wakaona wamepata tiba na kujihisi kuwa salama ikiwa watakuwa na imani na dawa ambazo hazijafanyiwa majaribio.
</doc>
<doc docid='bbc_habari-52452980' lang='swa' type='mono' source_url='https://www.bbc.co.uk/swahili/habari-52452980' term='COVID'>
Virusi vya corona: Je unaweza kupata maambukizi mara mbili?
Je unaweza kupata maambukizi ya virusi vya corona kwa mara ya pili? Kwanini wengine wanaugua zaidi kuliko wengine? Je ugonjwa huu utakuwa unarejea kila msimu wa baridi? Chanjo itafanya kazi? Unawezaje kukabiliana na virusi kwa kipindi cha muda mrefu?
Je unaweza kupata maambukizi ya virusi vya corona kwa mara ya pili? Kwanini wengine wanaugua zaidi kuliko wengine? Je ugonjwa huu utakuwa unarejea kila msimu wa baridi? Chanjo itafanya kazi? Unawezaje kukabiliana na virusi kwa kipindi cha muda mrefu?
Kinga ya mwili ndio msingi wa masuala mengi muhimu yanayohusu virusi vya corona.
Tatizo ni kwamba ufahamu wetu ni mdogo.
Kinga ya mwili ndio muhimu mwilini dhidi ya maambukizi na hilo huwa katika sehemu mbili.
Kwanza huwa iko tayari kupambana na chochote ambacho kinga ya mwili itabaini kinataka kuvamia mwili. Hilo linaweza kutambulika kama kinga ya mwili inayojificha na inajumuisha kutoa kemikali inayosababisha uvimbe na chembe nyeupe za damu ambazo zinaweza kuharibu seli zilizopata maambukizi.
Lakini mfumo huu sio kwamba upo mahsusi kwa virusi vya corona. Hauwezi kujifunza wala kukupa kinga kwasababu ya virusi vya corona.
Badala yake kinga ya mwili inahitajika kuwa ni yenye kubadilika badilika. Hilo linajumuisha seli au chembe chembe zinazozalisha kinga inayoweza kuganda kwenye kirusi ili kusitisha utendakazi wake na chembe za T zenye kutambua virusi ambazo zinaweza kuvamia chembe zilizopata ya kirusi pekee.
Hilo linachukua muda- utafiti unaonesha kwamba inachukua karibu siku 10 kuanza kutengeneza kinga ya mwili ambayo inaweza kuvamia virusi vya corona na kinga ya mwili ya wagonjwa haswa inaanza kutumia nguvu nyingi kupigana na virusi.
Ikiwa kinga ya mwili inayobadilika badilika ina nguvu zaidi, basi inaweza kuacha kumbukumbu ya muda mrefu katika kinga ya mwili iwe ni yenye kutambua mara moja iwapo itakumbana na maambukizi kama hayo siku za usoni.
Bado haijafahamika ikiwa watu wenye dalili za wastani au wasio nazo kabisa miili yao itatengeneza kinga ya mwili imara yenye uwezo wa kubadilika kulingana na mazingira na kupambana na maambukizi.
Kinga ya mwili ina uwezo wa kutambua maambukizi ya awali lakini pia inatabia ya kusahau maambukizi mengine.
Ugonjwa wa ukambi/surua mara nyingi hukumbukwa - ukitokea mara moja tu, hufanya kinga kuukumbuka kwa kipindi kirefu. Hata hivyo, kuna magonjwa mengine ambayo husahaulika. Mfano, watoto wanaweza kupata maambukizi yanayosababisha matatizo ya kupumua mara nyingi tu msimu mmoja.
Ugonjwa wa virusi vipya ya corona unaojulikana pia kama Sars-CoV-2, ni maambukizi mageni kwahiyo haiwezi kufahamika kinga ya mwili inaweza kupambana kwa kipindi gani lakini kuna virusi vingine 6 vya mwanadamu ambavyo vinaweza kutoa mwelekeo.
Virusi vinne vinaonesha dalili za mafua na kinga ya mwili ni ya muda mfupi. Utafiti unaonesha baadhi ya wagonjwa wanaweza kuambukizwa tena ndani ya kipindi cha mwaka mmoja.
Lakini kwa homa, nguvu yake huwa ni ya wastani. Kuna virusi vya corona aina mbili ambavyo ni visumbufu - vile vinavyosababisha matatizo makubwa ya kupumua (Sars) na ugonjwa wa matatizo ya kupumua wa Mashariki ya Kati (Mers) - ambapo kinga ya mwili ilibainika miaka michache baada ya ugonjwa kujulikana.
"Swali sio, vipi unaweza kuwa na kinga, badala yake ni kinga inaweza kuwa imara kwa kipindi gani?," anasema Paul Hunter, profesa katika chuo kikuu cha utabibu Mashariki mwa Anglia.
Aliongeza: "Kuna uwezekano mkubwa haitakuwa ya kudumu milele.
"Kwa kuzingatia kinga ya mwili zilizofanyiwa utafiti katika ugonjwa wa Sars, kuna uwezekano kwamba kinga ya mwili itakuwa imara kwa kipindi cha mwaka mmoja hadi miwili ingawa hili bado halina uhakika."
Lakini hata kama hauna kinga imara kuna uwezekano mkubwa maambukizi ya mara ya pili hayatakuwa makali sana.
Ni muhimu kwasababu ya afya ya mtu binafsi na ikiwa utapata ugojwa wa Covid-mara ngapi.
Kinga ya mwili pia itakuwa na mchango wake kulingana na makali ya kirusi. Ikiwa utakuwa nayo, makali ya ugonjwa yatapungua.
Kuelewa kinga ya mwili kunaweza kusaidia katika kuangazia masharti ya watu kusalia ndani ikiwa itabainika ni nani ambaye hayuko katika hatari ya kupata maambukizi au kusambaza virusi hivyo.
Ikiwa itakuwa vigumu kujenga kinga ya mwili ya muda mreffu, huenda ikawa vigumu kwa kutengeneza chanjo.
Au inaweza kubadilisha vile chanjo inastahili kutumiwa - je itakuwa mara moja kwa maisha ya mwandamu au mara moja kwa mwaka kama ilivyo kwa chanjo ya mafua kwa baadhi ya nchi.
Na muda wa kinga ama iwe kwasababu ya maambukizi au chanjo, itatoa mweleko wa ikiwa itaweza kusitisha virusi hivyo kusambaa.
Haya ndio baadhi ya maswali ambayo bado hayajapata majibu



</doc>
<doc docid='bbc_habari-52121555' lang='swa' type='mono' source_url='https://www.bbc.co.uk/swahili/habari-52121555' term='COVID'>
Coronavirus: Habari za kupotosha zilizosambazwa Afrika kuhusu virusi vya corona?
Nchi za Afrika zimekuwa na ongezeko la idadi ya visa vipya vya ugonjwa wa corona na serikali nyingi kwa sasa zimeweka sheria kali za watu kutosongeleana.
Nchi za Afrika zimekuwa na ongezeko la idadi ya visa vipya vya ugonjwa wa corona na serikali nyingi kwa sasa zimeweka sheria kali za watu kutosongeleana.
Wakati zinaendelea kujitayarisha kwa ongezeko zaidi la visa hivi, kumekuwa na taarifa nyingi za kupotosha kote barani Afrika.
Kuna taarifa nyingi zinazosambazwa katika mitandao ya kijamii zinazodai kwamba watu wa Afrika watatumiwa katika majaribio ya chanjo dhidi ya virusi vya corona kama ilivyokawaida kwa panyabuku.
Hatahivyo, madai kama hayo si ya kweli - hakuna chanjo ya Covid 19 na ni majaribio kidogo tu ya chanjo hiyo yanayoendelea kwasasa na hakuna yanayofanyika katika bara la Afrika.
Hatujui madai haya yalianzia wapi lakini zaidi yanazungumzia vile watu wa Afrika watapewa chanjo katika majaribio ya ikiwa ni salama kwa matumizi ya mataifa ya Magharibi.
Moja wapo ni video katika mtandao wa Youtube inayomuonesha mwanamke anayezungumza Kifaransa akisema: "Kwa sasa kuna chanjo kwa ajili ya raia wote wa Afrika lakini hakuna hata chanjo moja ambayo imepatikana kwasababu ya nchi za Magharibi.
Kwahiyo, ninasihi ndugu zangu wa Afrika musikubali kutumia chanjo yoyote." Video hiyo imetazamwa na zaidi ya watu 20,000 huku watumiaji wengi wa mitandao ya kijamii wakionesha kumuunga mkono.
Video nyengine katika mtandao wa Youtube inaendeleza madai sawia na hayo kwamba chanjo ya majaribio itatumiwa kwa raia wa Afrika ili kuthibitisha ikiwa ni salama kwa matumizi kabla ya kuanza kutumika katika nchi tajiri.
Hofu kuhusu chanjo si jambo geni katika baadhi ya maeneo ambayo watu hawaamini dawa za hospitalini.
Katika nchi zinazozungumza Kifaransa barani Afrika, kuna uvumi kuwa chanjo ya Covid 19 imesambaa, na pia kulikuwa na madai sawia na hayo na taarifa za kupotosha kuhusu chanjo ya Ebola, tiba ambayo imechangia katika kukabiliana na ugonjwa huu.
Kumekuwa na mijadala kadha katika mitandao ya kijami kuhusu rangi ya ngozi ya mtu na kinga ya mwili dhidi ya ugonjwa wa corona.
Machi 13 Waziri wa Afya nchini Kenya alifutilia mbali uvumi kuwa ''wale wenye ngozi nyeusi hawawezi kushikwa na coronavirus".
Tulizungumza na Professor Thumbi Ndung'u kutoka Chuo cha mafunzo ya Tiba cha Nelson R Mandela, Durban ambaye alisema "hakuna ushahidi wowote wa kuthibitisha hilo - na hakika, tunachofahamu ni kwamba watu weusi pia wanapata ugonjwa huu."
Kuhakikisha unakunywa maji mengi ni vizuri lakini kunywa chai ya siturungi sio tiba ya Covid 19 kama ambavyo imekuwa ikidaiwa.
Kulingana na vyombo vya habari vya eneo nchini kenya, watu wamekuwa wakipigiana simu na kuarifiana kwamba wanywe chai ya rangi kuzuia wasishikwe na ugonjwa wa corona - na iwapo hawatafanya hivyo watakufa kwasababu ya ugonjwa huu.
Hii ni dhana tu ambayo imesambaa kila mahali na wala haijathibitishwa kwa misingi ya tiba.
Wanasayansi kote duniani wanafanya utafiti na pengine chanjo huenda ikapatikana lakini inavyotarajiwa ni kwamba hakuna chanjo itakayokuwa tayari hadi pengine katikati ya mwaka ujao.
Mchoro wa zamani uliochorwa na mamlaka ya afya ya Marekani kuhusu ndevu na upumuaji umekuwa ukitumiwa vibaya na kupendekeza kwamba wanaume wanastahili kunyoa ndevu zao ili wasipate coronavirus.
Kichwa cha habari katika gazeti la The Nigerian Punch kimeandikwa: "Kujilinda dhidi ya coronavirus, nyoa ndevu zako, CDC imeonya"
Mchoro wa Kituo cha Udhibiti wa Magonjwa Marekani (CDC) unaonesha mifano kadhaa ya nywele za usoni na zile ambazo unastahili kuziepuka wakati unavaa barakoa.
Kuna aina za kunyoa videvu ambazo zimepitishwa na zingine zimekatazwa kwa misingi kwamba zinaingiliana na valvu na kuzuia mfumo wa upumuaji kufanyakazi vizuri.
Mchoro huo ni wa kweli lakini uliundwa mwaka 2017 kabla ya kutokea kwa mlipuko wa corona kwa wafanyakazi ambao wanavaa barakoa.
Tofauti na kile ambacho kimekuwa kikiripotiwa, kituo cha CDC hakijawahi kuuchapisha mchoro huo katika siku za hivi karibuni na wala hakijapendekeza kwamba watu wanastahili kunyoa videvu kwa mtindo fulani.
Vichwa vya habari sawa na hivyo vimeshuhudiwa katika nchi zingine pia na kusambazwa na maelfu ya watumiaji wa mitandao ya kijamii.
Shirika la habari la Australia la 7News liliandika ujumbe kwenye mtandao wa kijamii: "Vile kidevu chako kinaweza kuongeza hatari ya kupata coronavirus bila kujua."
Kwasasa, wizara ya afya Uingereza inashauri kwamba wakati ambapo barakoa ni muhimu kwa wahudumu wa mahospitali, kuna ushahidi kidogo wa umuhimu wake kwa umma".
Mhubiri mmoja wa kanisa la kiinjilisti anayedai kwamba anaweza kutibu virusi pia naye amekuwa akitoa taarifa za uwongo.
Taarifa kumhusu David Kingleo Elijah kutoka kanisa la Glorious Mount of Possibility zilianza kusambaa mitandaoni baada ya video inayomuonesha akisema kuwa ataenda China na kuharibu kirusi hicho ilipowekwa kwenye mtandao wa Youtube na kusambazwa katika mitandao mingine.
"Nitaharibu coronavirus kwa nguvu ya unabii. Ninakwenda China, ninataka kuharibu kirusi cha corona," anasema hivyo kwenye video.
Siku chache baadaye, taarifa zikasamba tena kwenye mablogi zikidai kwamba alisafiri China lakini amelazwa hospitali baada ya kupata ugonjwa wa corona. Ingawa mablogu wanamtambulisha mhubiri huyo kwa jina tofauti la Elija Emeka Chibuke.
Picha iliyokuwa inamuonesha akiwa hospitali ni ya Adeshina Adesanya, msanii wa Nigeria maarufu kama Mhubiri Ajidara, aliyeaga dunia hospitalini mwaka 2017..
Nchini Nigeria, mhubiri mmoja aliweka video na tangazo akidai kwamba supu ya pilipili ni tiba ya coronavirus.
Madai hayo pia yalisambazwa katika mtandao wa WhatsApp.
Hakuna tiba kwasasa wala matibabu maalum ya coronavirus na madai hayo hayana ufafanuzi wa kina wa tiba inayopatikana katika supu ya pilipili - mlo wa kitamaduni wa Nigeria wenye pilipili.
WHO imesema kwamba mlipuko huo umesababisha taarifa za uwongo zenye kupotosha.
Katika nchi ya Cape Verde, taifa la magharibi mwa Afrika lenye kuzungumza kireno, kuna ujumbe uliosambaa katika mtandao wa kijamii ukidai kuwa daktari wa Brazil alipendekeza chai ya shamari kama tiba ya virusi vya corona. Hilo lilifanya watu kukimbilia kununua kiungo hicho katika masoko ya eneo, kwa mujibu wa shirika la habari la AFP.
Hata hivyo, wizara ya afya ya Brazil imeonya watu kutosambaza taarifa zenye kupendekeza kwamba kiungo cha shamari ni tiba ya coronavirus.
Aidha Shirika la Afya Duniani limesema kwamba uoshaji mikono kwa njia sahihi ni muhimu katika kupambana na kuzuia maabukizi.
</doc>
<doc docid='bbc_habari-52364714' lang='swa' type='mono' source_url='https://www.bbc.co.uk/swahili/habari-52364714' term='COVID'>
Virusi vya Corona: Rais wa Sierra Leone kujitenga baada ya mlinzi kuambukizwa virusi
Mlinzi wa Rais wa Sierra Leone Julius Maada Bio ameambukizwa virusi vya corona.
Mlinzi wa Rais wa Sierra Leone Julius Maada Bio ameambukizwa virusi vya corona.
Rais wa nchi hiyo alitangaza siku ya Jumatatu usiku kuwa ana afya njema ingawa mfanya kazi wake ana maambukizi.
Amesema pia familia yake yote iko salama na hakuna aliyeonesha dalili za kuwa na maambukizi ya virusi vya corona.
Rais Bio atakaa karantini kwa siku 14 kwasababu alikuwa karibu na mlinzi wake, kwa mujibu wa mwandishi wa BBC Umaru Fofana.
Sierra Leone mpaka sasa ina wagonjwa 43 wa virusi vya corona.
Mwanzoni mwa mwezi Aprili Botswana ilisema kuwa inamuweka karantini  Rais wa nchi hiyo pia wabunge, baada ya muuguzi ambaye alikuwa kwenye kikao maalumu cha bunge kukutwa na maambukizi ya virusi vya corona.
Kikao hicho maalum kiliitishwa na Rais Mokgweetsi Masisi kutaka idhini ya kutangazwa hali ya hatari kwa miezi sita kupambana na maambukizi ya virusi vya corona.
Lakini wabunge walishtushwa baada ya kugundua kuwa mhudumu wa afya aliyekuwa akiwapima virusi vya Covid-19  siku moja kabla alikutwa na maambukizi.
Rais Masisi alijitenga kwa siku 14 mwezi uliopita baada ya kusafiri kwenda nchi jirani ya Namibia.
Msaidizi mkuu wa Rais wa Nigeria Muhammadu Buhari alikutwa na virusi vya corona.
Abba Kyari, akiwa na umri wa miaka ya 70 alikuwa mtu muhimu kwa Rais Buhari na serikali yake kwa ujumla.
Siku ya Jumamosi ofisi ya Rais Buhari Ilitangaza kifo cha Abba Kyari
Kyari alikuwa na historia ya maradhi mengine kama kisukari.
</doc>
<doc docid='bbc_habari-52158041' lang='swa' type='mono' source_url='https://www.bbc.co.uk/swahili/habari-52158041' term='COVID'>
Virusi vya corona: Wanajeshi wa Rwanda wadaiwa kuwabaka raia wakati wa amri ya kutotoka nje
Askari watano wa Rwanda wamekamatwa baada ya wakazi wa kitongoji cha mji mkuu wa Kigali  kudai waliwabaka wanawake walipokua wakitekeleza sheria ya kukaa nyumbani iliyowekwa kote nchini humo ili kuzuwia mambukizi ya Covid-19,  limesema jeshi la Rwanda.
Askari watano wa Rwanda wamekamatwa baada ya wakazi wa kitongoji cha mji mkuu wa Kigali  kudai waliwabaka wanawake walipokua wakitekeleza sheria ya kukaa nyumbani iliyowekwa kote nchini humo ili kuzuwia mambukizi ya Covid-19,  limesema jeshi la Rwanda.
Wakazi wa kitongoji cha Nyarutarama wameiambia ofisi ya mwendesha mashtaka wa jeshi pia kwamba askari waliwapiga wakazi na kuwaibia mali zao, kulingana na mwandishi wa BBC mjini Kigali.
Mmoja wa waathiriwa amewambia waandishi wa habari kuwa mnamo tarehe 26 Machi, mwanajeshi aliyekua amejihami kwa silaha aliingia kwa nguvu katika nyumba yake na kumpiga mume wake, na alipokua akijaribu kuingilia kati kumzuwia askari asimbake.
Serikali ya Rwanda iliweka sheria ya kutotoka nje  kote nchini humo ili kuzuwia kusambaa kwa virusi vya corona, lakini baadhi ya wakazi wamekua wakilalamika juu ya ukatili wanaofanyiwa na maafisa wa usalama  wanaosimamia utekelezwaji wa sheria hiyo.
Wiki iliyopita wanaume wawili walipigwa risasi na kuuawa walipopatwa wakitembea nje.
Polisi ilisema kuwa wanaume hao walijaribu kuwashambulia maafisa wa polisi
Rwanda imethibitisha visa 84 vya Covid-19.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-51994759' lang='swa' type='mono' source_url='https://www.bbc.co.uk/swahili/habari-51994759' term='COVID'>
Coronavirus: Idadi ya wagonjwa wa corona Tanzania yafikia 12
Rais wa Tanzania John Pombe Magufuli ametangaza kuwa nchi hiyo ina wagonjwa 12 walioambukizwa ugonjwa wa corona.
Rais wa Tanzania John Pombe Magufuli ametangaza kuwa nchi hiyo ina wagonjwa 12 walioambukizwa ugonjwa wa corona.
Wanane kati ya wagonjwa hao ni raia wa Tanzania na wengine wanne ni raia wa kigeni.
Akihutubia taifa rais Magufuli alisema: ''Tumetishana sana Tanzania kana kwamba hakuna mogonjwa yanayouwa watu''
''Nimeanza kuwa na wasiwasi kwamba imefika mahali hata watu wanamsahau mungu kwamba Mungu ndiye mponyaji wa kweli katika maisha yetu, ile tuweze kushinda hili balaa lakini pia tunachukua tahadhari.'' aliongezea kusema.
Aidha Bw. Magufuli alisema kuwa ana matumaini kuwa janga hilo litapita.
''Tuchape kazi, tuendelee kumuomba mungu. Tusitishane, tusiogopeshana. Natoa wito kwa ndugu zangu wanaoandika mitandaoni kwa sababu kila mmoja amekuwa akiandika lake. Mengine wanapeleka kama mzaha. Huu ugonjwa sio wa kufanyiwa mzaha.''
Shirika la Afya Duniani (WHO) liliutangaza ugonjwa wa Covid-19 kuwa Dharura ya Kimataifa (yaani Global Health Emergency).
Hata hivyo, kutokana na kasi ya kusambaa kwake, tarehe 11 Machi, 2020,WHO iliutangaza ugonjwa huu kuwa Janga la Kimataifa.
Katika juhudi za kudhibiti kuenea kwa maaambukizi Rais Magufuli amesema kuanzia Jumatatu, wageni wote watakaoingia nchini humo kutoka mataifa yaliyo na visa vya ugonjwa huo watatengwa kwa siku 14 kwa gharama zao.
Agizo hilo linawajumuisha Watanzania wanaorejea nyumbani kutoka nchi zingine.
Ugonjwa wa Corona mpaka sasa hivi haujauwa mtu nchini Tanzania.
</doc>
<doc docid='bbc_habari-52522917' lang='swa' type='mono' source_url='https://www.bbc.co.uk/swahili/habari-52522917' term='COVID'>
Virusi vya corona: Mombasa yaandikisha wagonjwa wapya 19 huku idadi ikifikia 465 Kenya
Kenya imethibitisha wagonjwa 30 wapya  hatua inayoongeza idadi ya visa vya ugonjwa huo nchini humo kufikia 465 kulingana na katibu wa kudumu katika wizara ya afya nchini humo Rashid Aman.
Kenya imethibitisha wagonjwa 30 wapya  hatua inayoongeza idadi ya visa vya ugonjwa huo nchini humo kufikia 465 kulingana na katibu wa kudumu katika wizara ya afya nchini humo Rashid Aman.
Kati ya wagonjwa hao wapya 19 wanatoka Momabasa , wanane kutoka Nairobi , wawili kutoka Bungoma  na mmoja kutoka kaunti ya Kitui.
Hatahivyo wagonjwa 15 wameripotiwa kupona virusi hivyo vya corona huku wawili wakifariki na kufanya idadi yao kufikia 24.
Kulingana na katibu huyo takriban sampuli 883 zilifanyiwa vipimo  katika kipindi cha saa 24 na wagonjwa hao wapya ni wenye umri wa kati ya miaka 4 hadi 67.
Aman aliwataka Wakenya kuendelea kufuata muongozo wa serikali katika kukabiliana na virusi hivyo.
Amewataka Wakenya waliojitolea kupimwa virusi hivyo.
1.Wizara ya Afya na huduma za umma itaanzisha hazina ya kuwasaidia wafanyakazi wa Afya wanaokabiliana na mlipuko wa virusi vya corona
2. Wizara ya elimu itachukua hatua kuwalinda wanafunzi kutokana na athari mbaya za hatua zilizochukuliwa kukabiliana na Covid-19
3. Mamlaka ya usambazaji wa tiba nchini Kenya itaondoa masharti ya ununuzi wa vifaa vya kujilinda dhidi ya Covid-19 kwa takriban miezi mitatu ili kurahisishia kaunti kununua vifaa hivyo.
4. Nyumba za watu wasiojiweza jijini Nairobi zitafaidi kutokana na fedha zilizotengwa na serikali kusaidia familia zisizojiweza
5.Bunge litapitisha tena mapendekezo na miswada kuhusu vichocheo vya uchumi.
6. Ili kuhakikisha msaada unagawanywa kwa njia salama, mfuko wa hali ya dharura wa kukabiliana na Covid-19, Kenya na mashirika mengine ya usalama yatashirikiana kuratibu miradi kama ule wa Adopt a Needy Family, ambapo raia wa Kenya wanasaidiana kipindi hiki cha janga kuhakikisha hatua zinachukuliwa bila kufuata urasimu
7.Afisa yeyote wa polisi atakayekiuka sheria wakati anatekeleza hatua za kukabiliana na usambaaji wa virusi atakabiliwa na mkono wa sheria.
Awali Bwana Kenyatta alisema , kwa mujibu wa agizo la kuepuka maeneo yenye mikusanyiko mikubwa, watu waepuke maeneo yenye umati wa watu, agizo lake likisema watu :
</doc>
<doc docid='bbc_habari-52439305' lang='swa' type='mono' source_url='https://www.bbc.co.uk/swahili/habari-52439305' term='COVID'>
Virusi vya corona: Madereva 4 wa malori kutoka Tanzania wakutwa na virusi hivyo Uganda
Wizara ya afya nchini Uganda imetangaza wagonjwa wanne wapya wa virusi vya corona na kufanya idadi ya wanaothirika na ugonjwa huo kufikia 79.
Wizara ya afya nchini Uganda imetangaza wagonjwa wanne wapya wa virusi vya corona na kufanya idadi ya wanaothirika na ugonjwa huo kufikia 79.
Wagonjwa hao wanne ni madereva wa malori kutoka Tanzania  waliowasili nchini humo kupitia mpaka wa Mutukula.
Wagonjwa hao ni miongoni mwa sampuli 1,578 zilizochukuliwa kutoka kwa madereva wa malori.
Kati ya sampuli za wakaazi  411 zilizochukulia ili kufanyiwa vipimo hakuna hata mtu mmoja aliyekutwa na ugonjwa huo.
Hatua hiyo inajiri siku chache tu baada ya Uganda kuwarudisha nyumbani kwa lazima raia mmoja wa Tanzania na mwengine wa Kenya  ambao walikutwa na virusi hivyo.
Uamuzi huo umedaiwa kuathiri uhusiano kati ya mataifa hayo wanachama wa Afrika mashariki  na hivyobasi kuhatarisha usafirishaji wa mizigo kati yao.
Kufurushwa huko ambako ni kinyume na mwongozo wa shirika la Afya duniani  WHO kuhusu jinsi ya kukabiliana na majanga  kama vile Covid-19  pia, umeliweka katika ratili soko huru la Afrika mashariki.
Uganda imedaiwa kuwarudisha nyumbani kwa lazima dereva hao wa malori  ambao walikutwa na virusi vya corona , huku jopo lililoundwa nchini Sudan Kusini kukabiliana na Covid-19 likiamua kuwafurusha Wakenya wawili kwa kutumia ndege kulingana na gazeti la The East African .
Dereva mwanamume  mwenye umri wa miaka 27 alikutwa na virusi hivyo  kati ya madereva 372.
Sampuli yake ilichukuliwa katika kituo cha kibiashara kilichopo mpakani cha Malaba na anatarajiwa kurudishwa nyumbani ili kupatiwa matibabu.
Huku takriban malori 1000 ya mizigo yakidaiwa kuingia katika taifa hilo kwa siku, Madareva wa malori ya masafa marefu wamekuwa wasiwasi mkubwa nchini Uganda  baada ya kuthibitishwa kuwa chanzo kikuu cha ugonja huo miongoni mwa raia wa kigeni.
Kati ya visa vipya vya Covid vilivyotangazwa nchini Uganda  siku ya Ijumaa,  wagonjwa sita walikuwa madereva wa malori kutoka Tanzania  waliowasili kupitia mpaka wa Mutukula huku madereva wengine watano  wakidaiwa kutoka Kenya  waliongia  kupitia mpaka wa Malaba na Busia.
Idara ya Afya nchini Uganda inayosaidiwa na vikosi vya usalama imedaiwa kumsaka dereva wa lori wa Tanzania ili kumrudisha nyumbani kwa matibabu.
Tukio jingine ni la dereva mwengine wa malori raia wa Tanzania mwenye umri wa miaka 34  kutoka Dar es Salaam  ambaye aliwasili katika mpaka wa Mutukula  tarehe 16 Aprili na ambaye hakuonyesha dalili zozote za Covid-19.
Kenya imekuwa ikiwatibu baadhi ya raia wa kigeni wanaokutwa na virusi hivyo  kulingana na kaimu mkurugenzi wa huduma ya afya Dkt Patrick Amoth.
''Tumewatibu wagonjwa wengi wa mataifa ya kigeni  kutoka Cameroon, Pakistan, Burundi na DRC . Kama taifa hatujaona sababu ya kuwatimua kutokana na hatari zinazohusishwa na usafiri  wakati mtu anapougua virusi hivyo'', alisema Dkt. Amoth.
''Inashangaza mtu kufanya uamuzi kama huo kwasababu unaweza kuwaambukiza watu wengi zaidi  unapomruhusu muathiriwa wa virusi vya corona kusafiri mbali wakati ambapo ingekuwa bora  kumtibu katika taifa alilokutwa na virusi hivyo''. Aliongezea.
Jinsi Uganda inavyokabiliana na Covid-19 mipakani.
Museveni amesema baada ya kushughulikia ipasavyo mipaka ya anga, sasa hatua inayofuata ni kushughulikia pia mipaka ya ardhini na nchi jirani ili kuendelea kuzuia kasi ya maambukizi.
Maafisa waandamizi wa serikali ya Uganda wamekuwa wakinukuliwa kuwa wanataka madereva kutoka Kenya na Tanzania kuacha magari mpakani.
Baada ya kuyaacha hapo yatachukuliwa na madereva wa Uganda ambao watayapeleka mpaka mwisho wa safari. Museveni amethibitisha mpango huo akisema mawaziri wa afya wanaujadili
"Kubadili madereva, Madreva kutoka Kenya waendeshe mpaka mpakani kisha magari kupulizwa dawa na madereva wengine (wa Uganda) kuyachukua kutokea hapo. Hili pia mawaziri watalijadili," ameema Museveni.
Pia Uganda inataka madereva hao kupimwa kabla ya kutoka katika nchi zao.
Hatua nyengine ambayo Uganda inapanga kuitekeleza kwa sasa ni kuhakikisha wanawapima madereva wote kutoka nchi jirani na kuwaruhusu kuendelea na safari pale tu majibu yatakapotoka na kuonesha hawana maambukizi.
Waziri wa Mambo ya Ndani wa Uganda Jenerali Jeje Odongo aliwaambia waandishi wa habari kuwa serikali ilikuwa inapanga kutumia vipimo vya haraka kuwapima madereva hao.
"Vipimo vya haraka vinatumia dakika 10 tu kutoa majibu, lakini changamoto yake ni kuwa kipimo kimoja ni dola 65 na kwa wastani siku moja magari 1,000 huingia Uganda.
Rais wa Uganda Yoweri Museveni ametagaza masharti zaidi ya kukabiliana na kuenea kwa virusi vya corona wiki mbili baada ya kupiga marufuku usafiri wa Umma.
Katika hotuba yake kwa taifa iliyopeperushwa moja kwa moja kwenye televisheni  Bw. Museveni alipiga marufuku usafiri wa kutumia magari binafsi na boda boda kuanzia saa nne usiku.
Mtu yeyote anayehitaji huduma za dharura za kiafya kama vile kujifungua au kufanyiwa upasuaji anatakiwa kupata idhini kutoka kwa maafisa wa serikali katika ngazi ya Wilaya kabla ya kutoka nyumbani
Wauzaji bidhaa za chakula sokoni watahitajika kuondoka maeneo yao ya biashara hadi pale serikali itakapokamilisha kushughulikia maeneo mapya ya wao kuuzia bidhaa zao .
Rais Museveni pia ameahidi msaada wa chakula kwa watu ambao hawafanyi kazi kutokana na vikwazo vya kukabiliana na covid-19 na hawana uwezo wa kujipatia bidhaa hiyo muhimu.
</doc>
<doc docid='bbc_habari-52165128' lang='swa' type='mono' source_url='https://www.bbc.co.uk/swahili/habari-52165128' term='COVID'>
Virusi vya corona: Vyakula unavyohitaji kuimarisha kinga yako mwilini
Virusi vya corona Covid-19 vimefanya uharibifu katika kila sekta ya maisha yetu duniani kuanzia China, Marekani bara Asia hadi Afrika.
Virusi vya corona Covid-19 vimefanya uharibifu katika kila sekta ya maisha yetu duniani kuanzia China, Marekani bara Asia hadi Afrika.
Huku tukikabiliana na changamoto hii mpya, ni muhimu kutathmini na kutumia kila kifaa tulichonacho ili kupumguza maambukizi, vifo na mateso ya mlipuko huu.
Kutokaribiana, kuosha mikono na kujitenga kunaweza kupunguza maambukizi. Lakini je chakula na lishe bora kinaweza kuwa na jukumu gani katika mlipuko huu?
Tunaamini kwamba kuna njia tatu muhimu za utaratibu maalumu wa chakula ambazo zinaweza kukabiliana na tatizo hilo la kiafya.
Kwanza, ulaji wa kiwango cha juu cha virutubishi fulani huimarisha mfumo wa kinga, huku ulaji wa kiwango cha chini ukidhoofisha kinga na kuvutia maradhi ya maambukizi.
Kinga imara mwilini inaweza kusaidia kukabiliana na virusi , na pia inaweza kuwasaidia baadhi ya wagonjwa kupona kwa haraka.
Virutubisho vinavyoweza kuimarisha kinga ya mwilini ni kama vile madini ya zinc, Selenium, iron na vitamin A,C,D,E , B-6 mbali na vyakula kama vile kama goji berry, broccoli, chai ya kijani, na manjano.
Mboga na matunda kama vile maembe, mananasi na tufaa ni muhimu katika kuimarisha kinga dhidi ya magonjwa ya milipuko.
Baadhi ya madaktari wanasema kwamba matunda kama vile machungwa yana vitamin C nyingi ambayo ina uwezo wa kukabiliana na magonjwa.
Baadhi ya virutubishi hivi vinasaidia kuzuia uvimbe kupitia kiasi na uharibifu wa tishu unaosababishwa na virusi hivyo ambao unaweza kusababisha majeraha ya mapafu na hata kifo.
Ni mapema mno kujua ni mchanganyiko gani wa virutubisho ndio bora kukabiliana na covid-19.
Lakini tunajua kwamba baadhi ya virutubisho hivyo vimeonesha kukabiliana na homa ya kawaida na magonjwa mengine ya mapafu.
Huku mikahawa mingi ikiwa imefungwa, chukua fursa hii kula vyakula vyenye afya nyumbani kama vile machungwa, matunda, broccoli, mboga ya mchicha, uyoga, pilipili nyekundu,  viazi vitamu, samaki, maharagwe, siagi, manjano na chai.
Vyakula hivi vinaweza kuwa muhimu kwa watu wazima ambao hula kiwango kidogo cha vyakula hivi na ambao wako hatarini zaidi kuambukizwa maradhi ya Covid-19.
Pili uzoefu kutokana na milipuko mengine ya magonjwa ya maambukizi unaonesha wazi kwamba watu wanaokula lishe duni wako hatarini zaidi kuambukizwa virusi hivi.
Pia wanaweza kuwa wagonjwa kwa kipindi kirefu na hata kupoteza maisha yao. Katika mlipuko huu kuwalisha watu waliopo katika hatari kupata mambukizi haya ni muhimu zaidi.
Na hatimaye mbali na umri mkubwa, hatari ya maambukikzi ya Covid-19 na vifo iko juu miongoni watu wanaougua magonjwa mengine kama vile yale ya moyo, na sukari.
Hali hii hudhoofisha uwezo wa moyo kukabiliana na shinikizo la mawazo huku kisukari kikidhoofisha mfumo wa kinga.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52432287' lang='swa' type='mono' source_url='https://www.bbc.co.uk/swahili/habari-52432287' term='COVID'>
Virusi vya corona : Namna nchi za Afrika zinavyotekeleza amri ya kutotoka nje
Nchi za Afrika zina watu wachache walioathirika na virusi vya corona kuliko nchi nyingine duniani, lakini mifumo duni ya kiafya inafanya bara la Afrika kuwa katika hatari.
Nchi za Afrika zina watu wachache walioathirika na virusi vya corona kuliko nchi nyingine duniani, lakini mifumo duni ya kiafya inafanya bara la Afrika kuwa katika hatari.
Katazo la kutotoka nje linaweza kuzuia kuenea kwa virusi, lakini serikali zimechukua mikondo mingine ya kuweka makatazo kwa raia.
Baadhi, kama Ghana kwa sasa zinapunguza makali ya hatua hizi, hasa wakizingatia athari kwa watu masikini na kwasababu pia wamechukua hatua nyingine dhidi ya virusi hivi.
Ghana iliweka marufuku kutoka nje katika miji yake mikubwa- ambayo kwa sasa marufuku hizo zimeondoshwa. Lakini kuzuiwa kwa shughuli za kijamii, na shule zitaendelea kufungwa kwa sasa.
''Marufuku ilikuwa inaanza kuwa na athari mbaya kwa masikini hasa wale wanaotegemea mauzo ya kila siku ili kujikimu kimaiasha,'' anasema mwandishi wa BBC Thomas Naadi.
Rais wa Ghana Nana Akufo-Ado amesema ongezeko la kasi ya upimaji na kuboreshwa kwa vituo vya tiba kulimaanisha kuwa hatua zinaweza kulegezwa.
Jamuhuri ya Kidemokrasia ya Congo pia imepunguza baadhi ya makatazo katika baadhi ya maeneo ya mji mkuu wake Kinshasa, ambayo aliathiriwa sana na virusi vya corona.
Na nchi nyingine hazikuweka masharti makali tangu awali.
Tanzania iliripoti mgonjwa wa kwanza na serikali ilifunga taasisi za elimu, lakini mikutano ya kidini haikupigwa marufuku, isipokuwa kusitisha kwa safari kimataifa tarehe 11 mwezi Aprili.
Lakini suala hili linaweza kuwa na athari mbaya, kwa mujibu wa Shirika la Afyaa duniani, WHO.
''Tumeona kuwa kutochangamana, ikiwemo kuzuiwa kwa mikusanyiko , kumechukua muda mrefu kutekeleza,'' anasema Matshidiso Moeti wa WHO.
Ameongeza kuwa kuchelewa huku ni sababu ya kuwepo kwa ongezeko kubwa la maambukizi.
Mkurugenzi Mkuu wa WHO, Dokta Tedros Ghebreyesus amesema nchi zinapaswa kuhakikisha kuwa uwezo wa kugundua, kupima,kutenga na kuwatunza watu waliothibitishwa kuwa na maambukizi wakati wakilegeza marufuku hizo.
''Kuondoa marufuku ya kutotoka nje haimaanishi kuwa ni mwisho wa ugonjwa huo katika nchi yoyote, ni mwanzo tu wa awamu ya pili,'' aliongeza.
Nchi nyingi za Afrika zimekuwa katika mapambano dhidi ya magonjwa ya kuambukiza, nyingi zilichukua hatua kali hata kabla ya kuripotiwa kwa milipuko.
Nchi 13 zilifunga shule kabla ya kuripotiwa kwa wagonjwa wa kwanza wa Covid-19.
Serikali ya Afrika Kusini imesema itapunguza makali ya marufuku ya kutotoka nje kuanzia tarehe 30 mwezi Aprili, lakini kwa sasa inatekeleza moja kati ya hatua kali za kutotoka nje kuliko pengine popote duniani.
Imefunga shule, vyuo, na kumekuwa na idadi ndogo ya watu wanaotembelea wagonjwa hospitalini na magerezani. Mikusanyiko ya Umma, isipokuwa mazishi imepigwa marufuku- na jeshi linafanya kazi mitaani kuhakikisha amri hiyo inatekelezwa.
Nigeria taifa lililo na watu wengi Afrika, lilifunga mipaka yake na kuzuia safari za ndege za kimataifa mwishoni mwa mwezi Machi.
Kisha ikafunga miji yake mikubwa Lagos na Abuja baada ya zaidi ya watu 100 kuthibitishwa kuwa na maambukizi, kisha wakazuia safari za jimbo moja kwenda jingine.
Zimbabwe ilichukua hatua wakati huohuo pia, ingawa ilikuwa na idadi ndogo ya walioambukizwa.
Kenya iliweka amri ya kutotoka nje kwa baadhi ya maeneo, huku safari za kuingia na kutoka nje ya miji mikubwa ikizuiwa. Pia ilikuwa na muda wa mwisho wa kuwa nje, watu 400 walikamatwa kwa kukiuka amri hizo.
Kituo cha kupambana a kudhibiti magonjwa barani Afrika kimeiambia BBC kuwa marufuku ya kutotoka nje imesaidia kupunguza maambukizi mapya.
''Bila marufuku hii kungekuwa na mlipuko mkubwa zaidi,'' anasema Mkurugenzi wa kituo hicho John Nkengasong.
Aliongeza kuwa si marufuku hiyo pekee, bali pia kile unachokifanya wakati wa marufuku hiyo.
''Unaongeza kasi ya upimaji, kuwatenga walioambukizwa na kuwatafuta watu waliochangamana nao ili ukiondoa marufuku hiyo unakuwa umetengeneza matokeo mazuri katika mapambano dhidi ya kusambaa kwa virusi vya corona.''
Ni muhimu kusema kuwa virusi vya corona ni hatari kwa watu walio na umri mkubwa, mfano ilivyosabaisha athari kwa nchi za Ulaya.
Watu wa umri wa wastani wa kati nchini Italia na Marekani kama 45 na 40 kwa mfano, ambapo ni wastani wa karibu miaka 20 kwa nchi za kusini mwa jangwa la Sahara.
Hatahivyo,  haina maana kuwa hakuna sababu nyingine, kama usafi na kukosekana kwa huduma nzuri za kiafya.
Baadhi ya  watu wamehoji kuhusu hitaji la kuendelea na marufuku ya kutotoka nje, kwa mfano chama tawala Afrika Kusini.
Kumekuwa na masuala ya athari za kiuchumi- Nchi za Magharibi wametenga fedha nyingi ili kusaidia biashara na mifumo ya ustawi wa jamii. Lakini nchi za Afrika hazina uwezo huo.
Kuna masuala ya haki za binaadamu yameibuliwa kuhusu tabia za baadhi ya vikosi vya usalama wanaposimamia marufuku hizo.
Shirika la Amnesty International liliripoti matukio ya udhalilishaji unaofanywa na vikosi vya usalama Afrika Kusini, Kenya, Zimbabwe na Nigeria.
''Majimbo mengi yameongezea nguvu ya polisi na jeshi, na katika sehemu nyingi zimesababisha ongezeko la ukiukaji wa haki za binaadamu,'' anasema Eda Seyhan katika kituo cha Covid State Watch kinachotazama masuala ya ukiukaji wa haki za binaadamu wakati huu wa janga la corona.
</doc>
<doc docid='bbc_habari-52513936' lang='swa' type='mono' source_url='https://www.bbc.co.uk/swahili/habari-52513936' term='COVID'>
Virusi vya corona: Marekani yaidhinisha matumizi ya dawa ya virusi ya Remdesivir
Mamlaka ya dawa na chakula nchini Marekani (FDA) imetoa ruhusa ya dharura ya dawa ya Ebola inayofahamika kama 'remdesivir' kutumika kuwatibia wagonjwa wenye virusi vya corona.
Mamlaka ya dawa na chakula nchini Marekani (FDA) imetoa ruhusa ya dharura ya dawa ya Ebola inayofahamika kama 'remdesivir' kutumika kuwatibia wagonjwa wenye virusi vya corona.
Ruhusa ya kutumika kwa dawa hiyo kwa sasa imetolewa kwa watu ambao wamelazwa hospitalini tu kutokana na ugonjwa wa Covid-19.
Jaribio la hivi karibuni la kitabibu linaonyesha kuwa dawa hiyo inaweza kuwasaidia watu mahututi  wanaoumwa corona, na inaaminiwa kuwa  inaweza kuwasaidia kupona haraka.
Hatahivyo, haijaonyesha kuwa inasaidia kupunguza idadi ya vifo.
Wataalamu wa dawa wametoa onyo  kuhusu dawa hizo -ambazo zilitengenezwa ili kutibu Ebola, na zilitengenezwa na kampuni ya Gilead pharmaceutical   iliyopo mjini California -kwamba visionekane kuwa ni jambo la ajabu sana kwa dawa hiyo kuanza kutumika kwa ajili ya kutibu virusi vya corona.
Dawa hiyo inaweza kuigwa na kuharibu utendaji wake.
Katika kikao na rais wa Marekani Donald Trump katika ofisi za  Oval, Mkurugenzi mkuu wa  Gilead Daniel O'Day  alisema Mamlaka ya dawa FDA ndio hatua muhimu ya kwanza.
Kampuni hiyo itachangia chupa za dawa hiyo milioni 1.5 , alisema.
Kamishina wa FDA, bwana Stephen Hahn alisema kwenye mkutano huo: "Hii itakuwa tiba ya kwanza ya Covid-19 kupitishwa , tumefurahi sana kuwa sehemu ya uwezeshaji huo."
Mamlaka ya dharura ya  FDA si sawa na ile ambayo inatoa idhini rasmi ambayo inahitaji uangalizai wa hali ya juu zaidi.
Dawa hii haikutibu Ebola, na  Gilead ilisema kwenye mtandao wake: "Remdesivir ni dawa ya majaribio ambayo haina ufanisi au usalama wa kutibu magonjwa yote." Gilead ilitoa angalizo la madhara makubwa ambayo yanaweza kumpata.
Ingawa rais Trump amekuwa akiiunga mkono remdesivir kwa kuizungumzia kuwa ni dawa sahihi ya virusi vya corona.
Katika jaribio la kitabibu, taasisi ya taifa ya mzio na magonjwa yanayoambukiza nchini Marekani (NIAID) imebaini kuwa remdesivir inapunguza muda wa dalili za ugonjwa huo kutoka siku 15 mpaka siku11.
Jaribio la dawa hilo lilifanyika kwa watu 1,063 katika hospitali mbalimbali duniani, - zikiwemo Marekani, Ufaransa, Italia,Uingereza, China na Korea kusini. Baadhi ya wagonjwa walipewa dawa hiyo na wengine walipewa tiba ya  'placebo'.
Dkt Anthony Fauci ambaye anaiongoza NIAID,alisema kuwa  remdesivir imeonyesha wazi umuhimu wake ,kikubwa ni kuharakisha muda wa mtu kupona.
Hata hivyo remdesivir inaweza kusaidia katika uponyaji - na kuzuia watu kutibiwa kwenye chumba cha dharura - majaribio ya dawa hiyo haijaonyesha wazi kuwa inaweza kuzuia watu kufa kutokana na virusi vya corona.
Maswali mengi yakiwa hayana majibu bado kuhusu muongozo wa tiba hiyo  , Gilead alishauri kuwa wagonjwa watumie dozi ya siku kwa wale ambao wanatumia mashine ya kupumulia  na siku tano kwa wagonjwa ambao hawatumii mashine.
Gilead alisema kwa sasa wanatumia dawa ambazo zilikuwepo kwenye hifadhi ya dawa zao na si rahisi kusafirisha maeneo mengine.
Serikali ya Marekani itaweza kupanga namna remdesivir itafikishwa kwenye hospitali za kwenye miji mbalimbali nchini Marekani , ambayo imeathirika zaidi na ugonjwa huu wa Covid-19.
Hivyo haiko wazi kabisa , ni kiasi gani cha dawa kitasambazwa duniani kote na hata gharama yake haijajulikana bado.
Gilead imesema kuwa inachangia dozi milioni 1.5 ya dawa hiyo ya  remdesivir, ambazo zitakuwa na uwezo wa kutibu watu zaidi ya 140,000 bila gharama yoyote ile.Kitengo cha dharura cha kusambaza dawa nchini Marekani kinahusika katika hilo.
Lakini dunia nzima kuna watu zaidi ya milioni tatu ambao wamethibitishwa kuwa na ugonjwa wa corona katika mataifa 185.
Gilead ilisema ina nia ya kuongeza uzalishaji wa dawa hizo haraka wawezavyo  wakishirikiana na washirika wao duniani,
Kampuni hiyo imelenga kutengeneza dawa zipatazo 500,000 mpaka ifikapo mwezi Oktoba 1, na  milioni  1 kwa ajili ya ifikapo Desemba 2020 na mamilioni zaidi kwa mwaka 2021, kamaTaasisi ya tiba na uchumi, nchini Marekani ambayo huwa inatafiti gharama za dawa imeweza kuweka makadilio ya dawa hiyo ya remdesivir kuuzwa kwa dozi ya siku 10 itagharimu dola 10 za kimarekani, lakini bei inaweza kutegemea gharama ambazo majaribio ya tiba yalivyotumika. kutakuwa na uhitaji.
Taarifa ya tiba hiyo ambayo inawezekana kuwa na uwezo wa kutibu corona imekuja wakati New York ikiwa imeripoti kuwa na vifo 98 vinavyotokana na ugonjwa wa corona.
Kituo cha Isabella Geriatric kilichopo Manhattan kinasema kuwa watu  46 ambao ni wakazi wa eneo hilo walikufa baada ya kupimwa na kukutwa na virusi vya corona, huku wengine 52 walidhaniwa kuwa na virusi.
Na  Dkt Fauci amekuwa akichunguzwa kutoa ushuhuda wiki ijayo katika mkutano wa kutathmini jinsi utawala wa Trump ulivyokabiliana na mlipuko huu.
"Wakati utawala wa Trump ukiendelea na kukabiliana na ugonjwa wa  Covid-19, ikiwa pamoja na mipango ya kuifungua Marekani na kuharakisha upatikanaji wa chanjo,si jambo la busara kwa watu hao hao kuonekana wakihudhuria kusikiliza madai," msemaji wa White House Judd Deere alisema.
Weka taarifa mpya tafadhali
Chanzo: Chuo kikuu cha Johns Hopkins (Baltimore, Marekani), maafisa wa eneo
Idadi ya hivi karibuni
                    
                        8 Mei 2020, 11:05 GMT +1
*Vifo kwa kila watu 100,000 walioambukizwa
Weka taarifa mpya tafadhali
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
**Data zilizopita za visa vipya ni vya wastani wa siku tatu mfulurizo.Kutokana na na marekebisho ya idadi ya visa, wastani hauwezi kuhesabiwaÂ katika tarehe hii.
Chanzo: Chuo kikuu cha Johns Hopkins (Baltimore, Marekani), maafisa wa eneo
Takwimu zilizowekwa mara ya mwisho 8 Mei 2020, 11:05 GMT +1
</doc>
<doc docid='bbc_habari-51514506' lang='swa' type='mono' source_url='https://www.bbc.co.uk/swahili/habari-51514506' term='COVID'>
Coronavirus: Kifo cha kwanza chathibitishwa Ulaya
Mtalii mmoja wa Uchina ameaga dunia Ufaransa baada ya kupata virusi vipya vya Corona na kuthibitishwa kuwa mtu wa kwanza kufa kwa virusi hivyo hayo nje ya Asia.
Mtalii mmoja wa Uchina ameaga dunia Ufaransa baada ya kupata virusi vipya vya Corona na kuthibitishwa kuwa mtu wa kwanza kufa kwa virusi hivyo hayo nje ya Asia.
Mwathirika ni mwanamume, 80, kutoka mji wa Hubei, Uchina kulingana na waziri wa afya wa Ufaransa AgnÃ¨s Buzyn.
Aliwasili Ufaransa Januari 16 na aliwekwa katika karantini kwenye hospitali moja mjini Paris Januari 25, amesema.
Hadi kufia sasa kumetokea vifo vitatu vya corona nje ya Uchina - Hong Kong Ufilipino na Japani.
Hatahivyo zaidi ya watu 1,500 wameaga dunia kutokana na virusi hivyo ndani ya Uchina vingi vikitokea mji wa Hubei.
Visa vingine 2,641 vimethibitihswa kama maambukizi na kupelekea idadi ya watu waliopata virusi hivyo kufikia 66,492.
Ufaransa ilikuwa imethibitisha visa vya ugonjwa huo 11, ambao kwa sasa unatambulika rasmi kama Covid-19.  Watu sita bado wako hospitalini.
Binti ya aliye fariki ni miongoni mwa walioambukizwa, Bi Buzyn amesema hivyo lakini ikasemekana kwamba anaendelea kupata nafuu.
Kando na Uchina bara, zaidi ya visa 500 vimeripotiwa katika nchi 24.
Awali, Marekani ilisema kwamba inatuma ndege Japani kuhamisha raia wa Marekani waliokwama katika meli ya  Diamond Princess ambayo iko kwenye karantini katika bandari ya Japani.
Kati ya watu 3,700 kwenye meli hiyo, 218 wamethibitishwa kuambukizwa virusi hivyo.
Australia pia ilisema kwamba inafikiria kuchukua raia wake walioko kwenye meli hiyo.
Matukio mengine:
</doc>
<doc docid='bbc_habari-52564599' lang='swa' type='mono' source_url='https://www.bbc.co.uk/swahili/habari-52564599' term='COVID'>
Kenya, Somalia na Rwanda zakumbwa na mafuriko makubwa
Mafuriko yaliyosababishwa na mvua kubwa iliyonyesha hivi karibuni katika mataifa ya Afrika mashariki imewaua watu 260.
Mafuriko yaliyosababishwa na mvua kubwa iliyonyesha hivi karibuni katika mataifa ya Afrika mashariki imewaua watu 260.
Kuanzia Ethiopia , Uganda na Kenya, mito imevunja kingo zake  na kusababisha mafuriko yaliyowalazimu maelfu ya watu kukimbia makazi yao.
Kenya ndio iliyoathiriwa zaidi na mafuriko hayo baada ya serikali kuthibitisha vifo vya watu 194.
Mataifa hayo ya Afrika mashariki pia yanakabiliwa na uvamizi wa nzige na mlipuko wa ungonjwa wa Covid-19.
Magharibi mwa Kenya huko Budalangi, wakazi wa eneo hilo iliwabidi wabebe mizigo yao   kwa kutumia mitumbwi  na bodaboda mara baada yam to Nzoia kufurika.
Msemaji wa serikali, Cyrus Oguna aliandika kwenye kurasa yake ya Twitter wiki tatu zilizopita, kuwa mafuriko yalihamisha watu 100,000 na hali imekuwa ngumu zaidi kutokana na jitihada za kulinda watu kupata maambukizi ya virusi vya corona ambavyo vimeua watu 24 nchini humo.
Serikali imekuwa inatoa chakula na maji kwa watu waliopoteza makazi yao kutokana na mafuriko na wizara ya afya imetoa barakoa ikiwa ni hatua za kujikinga na maambukizi.
Mvua kubwa zimekuwa zinanyesha zaidi magharibi mwa Kenya na tayari watu 194 wamefariki kutokana na maruriko, waziri wa mahusiano ya serikali na mikoa alisema.
"Jana tu, tulipoteza watu 30 ndani ya saa 24," alisema Wamalwa.
Nchini Rwanda, watu 55 wamefariki huku mafuriko hayo pia yakiwaua watu 16 nchini Somalia.
Baadhi ya watu wamefariki kutokana na maporomoko ya ardhi katika maeneo ya milima ya kaskazini magharibu mwanchi hiyo.
Nyumba, barabara na mimea zote zimeharibiwa huku mamia ya watu wakiachwa bila makao, mameya wa wilaya zilizoathiriwa wameiambia BBC Idhaa ya Great Lakes.
Hali ikoje  Uganda?
Nchini Uganda viwango vya maji vimeripotiwa kupanda na kusababisha wagonjwa 200 kukwama ndani ya hospitali.
Katika eneo la magharibi mwa nchi hiyo mto mmoja umevunja kingo zake na kusababisha watu kikimbilia maeneo salama katika mji wa  riKasese.
Kwa sawa waokoaji wapo karibu na hospitali ya Kilembe, wakijaribu kuwafika wagonjwa waliokwama hapo na kuwapeleka katika kanisa lilipo karibu.
Njia kuu katika mji huo pia zimefungwa na maji.
Mvua kubwa zimekuwa zinanyesha katika mataifa ya Afrika mashariki tangu mwishoni mwa mwaka jana  na wataalamu wa hali ya hewa wameonya kuwa zinaendelea mpaka mwezi Mei
</doc>
<doc docid='bbc_habari-52452981' lang='swa' type='mono' source_url='https://www.bbc.co.uk/swahili/habari-52452981' term='COVID'>
Virusi vya corona: Mikutano mikubwa ya Kampeni za uchaguzi yaibua hofu ya maambukizi ya virusi vya corona
Picha zinazoonyesha  mikusanyiko ya maelfu ya watu  waliokusanyika Jumatatu kwa uzinduzi wa mikutano ya kampeni za kisiasa nchini zimeibua wasi wasi mkubwa ya kuongezeka kwa maambukizi ya virusi vya corona kabla ya taifa hilo kufanya uchaguzi unaotarajiwa tarehe 20 Mei mwaka huu.
Picha zinazoonyesha  mikusanyiko ya maelfu ya watu  waliokusanyika Jumatatu kwa uzinduzi wa mikutano ya kampeni za kisiasa nchini zimeibua wasi wasi mkubwa ya kuongezeka kwa maambukizi ya virusi vya corona kabla ya taifa hilo kufanya uchaguzi unaotarajiwa tarehe 20 Mei mwaka huu.
Mikutano mikubwa ilishuhudiwa jana katika mji wa kisiasa wa Gitega ambako chama tawala cha CNDD-FDD, pamoaja na mkoa wa Ngozi uliopo Kaskazini mwa nchi ambako wapinzani wakuu walizindua kampeni zao.
Tume ya taifa ya uchaguzi nchini humoimetoa sabuni na ndoo kwa wagombea wa uchaguzi ilivitumiwe na wafuasi wao kunawa mikono wakati wa kampeni , wakati mmoja pia kemikali za kuua vimelea pia zilitumika.
Lakini  "idadi ya watu waliohudhuria mikutano hiyo ilikuwa kubwa mno kiasi cha kutotoshwa na maji na vitakasamikono vilivyokuwepo " mmoja waliohudhuria mkutano wa kampeni katika mkoa wa Kirundo ameiambia BBC.
Katika mitandao ya kijamii baadhi ya watu walielezea hofu zao  huku wakiishutumu serikali kwa kuhatarisha maisha ya watu:
Serikali ya Burundi imefunga mipaka yake ili kuzuwia kusambaa kwa virusi, na kurugusu shehena za malori ya mizigo tu kuingizwa nchini kutoka mataifa jirani.
Ndaniya nchi, watu wameshauriwa kutosalimiana kwa mikono  na kunawa mikono mara kwa mara, na maisha yanaendelea kama kawaida.
Taifa hilo limerekodi visa 14 vya Covid-19,  na serikali imesisitiza kuwa bado hakuna tisho la kuifanya iahirishe uchaguzi mkuu.
Alipotazama picha za mikutano ya kisiasa, Dkt Olivier Manzi mtaalamu wa mamgonjwa ya maambukiziameiambia BBC kuwa hayo ni maeneo yanayoweza kuwa kitovu cha maambukizi ya virusi vya corona.
Dkt. Manzi ambaye anafanya kazi katika Shirika la Afya Duniani (WHO), ameiambia BBC kuwa mikusanyiko  hiyo ni maeneo yanayosambaza kwa kasi virusi vya corona.
"Kwa mfano nchini Senegal, kulikua na visa vichache mwanzoni lakini baada ya mikusanyiko mikubwa ambayo ilitokea idadi ya visa ilipanda haraka, hii pia imeshuhudiwa katika baadhi ya mataifa mengine " - anasema Daktari Manzi.
Nchini Italia, mechi ya soka katika uwanja wenye uwezo wa kuchukua watu 44,000 wa San Siro tarehe 19 Februari kati ya  Atalanta Bergamo na Valencia kutoka Uhispania inaamiwa kuwa chanzo cha kuenea kwa kasi kwa maambukizi ya virusi vya corona kaskazini mwa nchi hiyo.
"Hilo  ni bomu lisiloonekana. Hatukujua virusi vinazunguka miongoni mwetu" - Giorgio Gori, meya wa Bergamo aliliambia jarida la michezo la Marca.
</doc>
<doc docid='bbc_habari-52526806' lang='swa' type='mono' source_url='https://www.bbc.co.uk/swahili/habari-52526806' term='COVID'>
Virusi vya corona: Trump amesema chanjo itakuwa tayari mwaka huu

Rais wa Marekani Donald Trump amesema kwamba ana matumaini  kuwa Marekani itapata chanjo ya vurusi vya corona kabla ya 2021.
"Tuna uhakika kwamba tutapata chanjo kufikia mwisho wa mwaka huu," amesema wakati wa mazungumzo na kituo cha habari cha Fox News.
Hata hivyo alisema kwamba atakuwa ni mwenye furaha iwapo nchi nyengine itaipiku Marekani katika utafiti, na kuongeza: ''Sijali. Ninachotaka nikupata chanjo tu inayofanya kazi"
Wataalamu wengi wanasema huenda chanjo hiyo ikachukua miezi 12 hadi 18 kuwa tayari.
Wanasayansi kote duniani kwasasa wanajitahiji kutengeneza chanjo lakini wataalamu wengi wanatarajia kwamba itakuwa tayari sokoni kwa halaiki ya watu ifikapo 2021.
Trump alionekana kuwa na matumaini zaidi kuliko washauri kwa makadario ya ni lini dawa hiyo inaweza kupatikana kwa mara ya kwanza.
Wakati huohuo, Waziri wa mambo ya Nje wa Marekani Mike Pompeo, awali alisema kulikuwa na ushahidi kwamba virusi hivyo vimetoka China. Lakini hakukanusha taarifa ya kijasusi iliyosema kwamba virusi hivyo sio vya kutengenezwa na mwanadamu.
Mpaka kufikia sasa idadi ya waliokufa duniani ni karibia 250,000, huku wengine milioni 3.5 wakithibitishwa kuambukizwa kulingana na Chuo Kikuu cha Johns Hopkins.
Trump aonya kuwa idadi ya vifo kwasababu ya corona huenda ikafika 100,000
Rais wa Marekani Donald Trump ameonya kwamba huenda watu zaidi ya 100,000 wakapoteza maisha kwasababu ya virusi vya corona nchini Marekani.
Akizungumza kwa njia ya mtandao, Bwana Trump pia alikanusha kwamba utawala wake umechukua hatua za kukabiliana na virusi vya corona kwa mwendo wa kobe.
Zaidi ya watu 67,000 wamekufa kwasababu ya  Covid-19 nchini Marekani.
Miongoni mwa watalaamu wanaopingana na imani ya Trump ni Dkt. Anthony Fauci, mtaalamu wa hali ya juu wa magonjwa ya kuambukiza nchini Marekani na afisa mkuu wa matibabu Uingereza Chris Whitty.
Dr Fauci aliwahi kusema chanjo itachukua miezi 18 kupatikana huku Profesa Whitty, mwezi uliopita alisema uwezekano wa kupata chanjo imara au tiba ndani ya mwaka ujao ni mdogo mno.
Rais Trump pia alikanusha madai kwamba utawala wake umeshindwa kuchukua hatua kwa haraka mwanzoni mwa mlipuko  na kusema: "Tulifanya kilichokuwa sahihi."
Badala yake ameshutumu China kwa kushindwa kusitisha usambaaji wa virusi vya corona: "Kwa mtazamo wangu walifanya makosa makubwa na hawakutaka kukubali ukweli. Tulitaka kwenda kuwasaidia lakini wao hawakutaka sisi twende kwao."
Bwana Trump pia alitupia kidole cha lawama maafisa wa kijasusi na kuwashtumu kwa kushindwa kusema lolote kuhusu mlipuko huo hadi Januari 23.
</doc>
<doc docid='bbc_habari-52201748' lang='swa' type='mono' source_url='https://www.bbc.co.uk/swahili/habari-52201748' term='COVID'>
Virusi vya corona: Watu wengi wako majumbani na kufanya mtikiso wa ardhini kupungua
Mabilioni ya watu kote duniani kwasasa wanasalia nyumbani kwasababu ya virusi vya Corona - jambo ambalo linabadilisha mwenendo wa dunia.
Mabilioni ya watu kote duniani kwasasa wanasalia nyumbani kwasababu ya virusi vya Corona - jambo ambalo linabadilisha mwenendo wa dunia.
Kwasababu ya amri ya kutotoka nje wanaokwenda kazini ama kutumia usafiri wa reli au wa barabara ni kidogo mno huku kampuni nyingi zikiwa zimefungwa.
Ukweli ni kwamba, idadi kubwa ya watu wanafanyakazi kidogo tu kuliko vile inavyotarajiwa na hilo limepunguza mitikisiko katika tabaka la juu la dunia.
Hii ni habari njema hasa ukizingatia kwamba dunia ina uzito wa tani trilioni bilioni sita.
Wanasayansi nchini Ubelgiji walikuwa wa kwanza kubaini hili, na kusema kwamba mitikiso ya ardhini imepunga sana tangu kuanzishwa kwa hatua za amri ya kutotoka nje katika baadhi ya mataifa duniani.
Mabadiliko hayo pia yametambuliwa katika maeneo mengine duniani.
Mtaalamu mmoja wa masuala ya matetemeko ya ardhi, mfanyakazi katika Taasisi moja ya masuala ya ardhini amesema mitikiso ya ardhini katika mji mkuu wa Ufaransa umepungua sana, huku Marekani mitikiso hiyo ikisemekana kupungua hata zaidi kulingana na utafiti wa chuo kikuu cha Cal Tech.
Hii sio njia pekee ambayo virusi vya corona vimebadilisha maisha ya kila siku kote duniani.
Setilaiti zimebaini kupungua kwa uchafuzi wa mazingira kunakosababishwa na gesi ya naitrojeni dioksaidi, ambayo chanzo chake ni magari, malori, mabasi na viwanda vya kuzalisha umeme.
Dunia imenyamaza mno.
Mwanasayansi ambaye hupima kiwango cha kelele katika miji mbalimbali kila siku na wale watafiti wa kina cha bahari wanasema kwamba kiwango cha sauti kimepungua.
Utafiti mpya wa matetemeko ya ardhi hakumaanishi kwamba dunia imeacha kutikisika kabisa, lakini mabadiliko hayo siyo tu kwamba yanashuhudiwa na wanasayansi lakini pia ni muhimu sana kiuhalisia.
Shughuli za binadamu ni kama kelele za chinichini ambako kunafanya iwe vigumu zaidi kusikiliza uhalisia wa kinachokea ardhini.
âUtapata ishara ambayo haina kelele sana ambayo inawezesha kupata taarifa kidogo,â mtaalamu wa matetemeko Andy Frassetto kupitia mtandao, ameelezea katika Taasisi  za Utafiti wa matetemeko ya ardhi mjini Washington.
Baadhi ya watafiti wamefanikiwa kuzungumzia kile hasa kile kinachosababisha kupungua kwa mitikiso ya chini ya ardhi.
Stephen Hicks, kutoka chuo cha Imperial College London, amesema kwamba kupungua kwa mitikiso ya chini ya ardhi katika eneo lake kumetokana na kupungua kwa msongamano wa magari kati ya  London na Wales.
âNi wazi kwamba katika siku chache zilizopita, kiwango cha kelele alfajiri kimepungua kuliko siku za nyuma,â ameandika kwenye mtandao wa Twitter.
Nadhani hili ni kwasababu hakuna tena msongomano wakati wa asubuhi huku idadi ndogo tu ya watu ikiwa ndo inayoabiri usafii uliopo na shule pia zimefungwa.â
Mabadiliko haya yana chanzo chake.
Bila shaka shughuli za binadamu hutofautiana kila siku kwasababu pia kuna wakati ambao shughuli hupungua.
Usiku huwa ni tulivu ikilinganishwa na mchana na kupungua kwa mitikiso namna hii hutokea wakati wa sikukuu kubwa au matamasha.
Lakini kile kinachotokea kote duniani ni kupungua kwa shughuli kwa wiki kadhaa, au miezi tukio ambalo hushuhudiwa wakati wa sikuu ya Krismasi katika nchi za Kikiristo.
</doc>
<doc docid='bbc_habari-52254013' lang='swa' type='mono' source_url='https://www.bbc.co.uk/swahili/habari-52254013' term='COVID'>
Virusi vya corona: Idadi ya vifo Kenya yafikia watu wanane
Idadi ya watu waliofariki kutokana na janga la virusi vya corona nchini Kenya imefikia wanane baada ya mtu mmoja zaidi kufariki nchini humo ndani ya saa 24 zilizopita.
Idadi ya watu waliofariki kutokana na janga la virusi vya corona nchini Kenya imefikia wanane baada ya mtu mmoja zaidi kufariki nchini humo ndani ya saa 24 zilizopita.
Katika taarifa kwa vyombo vya habari hii leo Jumapili, Waziri wa Afya wa Kenya Bw Mutahi Kagwe maesema kifo hicho kimetokea katika Kaunti ya Siaya, Magharibi mwa Kenya.
Kwa mujibu wa taarifa hiyo, kazi ya kutambua watu ambao walikutana na marehemu kabla ya kufikwa na umauti inaendelea.
Wakati ho huo waziri Kagwe ameeleza kuwa wagonjwa wapya sita wamethibitishwa nchini humo baada ya watu 766 kufanyiwa vipimo ndani ya saa 24 zilizopita.
"Kati ya wagonjwa hao, wanaume ni watano na mwanamke ni mmoja. Raia wa Kenya ni watano na mmoja ni raia wa kigeni," imeeleza taarifa hiyo na kuongeza: "Wawiwili kati yao hivi karibuni walisafiri kutoka Mashariki ya Kati, mmoja ametokea Mombasa na watatu hawana historia ya kusafiri katika siku za hivi karibuni. Umri wao ni baina ya miaka 25 mpaka 59."
Watano kati ya wagonjwa hao walikuwa kwenye vituo vya karantini ya lazima vilivyowekwa na serikali na mmoja alipatikana kwenye msako wa timu ya uangalizi.
Wagonjwa hao wamepatikana katika Kaunti za Nairobi, Mombasa na Siaya.
Habari njema ni kuwa mtu mmoja amepona virusi hivyo na kufanya idadi ya waliopota Kenya kufikia 25.
Awali hapo jana Jumamosi kulikuwa na wagonjwa waili tu ambao walipatikana Kenya , huku wagonjwa 11 wakitarajiwa kuruhusiwa kwenda nyumbani baada ya kupona virusi hivyo nchini  Rwanda.
Kiwango kilichotangazwa Jumamosi  ni cha chini cha maambukizi kutangazwa na Wizara ya afya  nchini Kenya tangu kutangazwa kwa mara ya kwanza kwa maambukizi ya virusi hivyo tarehe 13 Machi ambapo  mtu mmoja alitangazwa.
Katika tangazo lililotolewa na Katibu mkuu wa wizara ya Afya Mercy Mwangangi Jumamosi wagonjwa wapya ni  Mkenya mmoja na mwingine ni raia wa kigeni.
Ijumaa Kenya ilitangaza kuwa watu 10 waliokuwa wakipata matibabu ya virusi hivyo katika vituo vya kujitenga na hospitali ya Mbagathi  wamepona na wataruhusiwa kwenda nyumbani, alisema Waziri wa afya Mutahi Kagwe.
Rwanda yaruhusu waliopona
Huku  Kenya ikitangaza kupungua kwa maambukizi siku ya Jumamosi nchini  Rwanda walitangaza kuwa wagonjwa 11 waliopona Covid -19 wataruhusiwa kwenda nyumbani.
Akizungumza kupitia televisheni ya taifa hilo Waziri wa Afya  Dkt. Daniel Ngamije amesema hii ni awamu ya tatu ya wagonjwa wanaoruhiwa kwenda nyumbani baada ya kupona virusi vya corona na sasa idadi ya watu waliopona virusi hivyo kwa ujumla imefikia 18.
Hii inamaanisha kuwa idadi ya watu wenye virusi vya corona Rwanda imebakia kuwa watu 100 kati ya wagonjwa 118 waliothibitishwa nchini humo hadi tarehe 11 Aprili.
Kwa mujibu wa wizara hiyo mtu hufanyiwa vipimo mara mbili, kipimo cha pili kikifanywa saa 72 baada ya kipimo cha kwanza  na iwapo hatapatikana na virusi vya corona basi  huwa anaweza kuruhusiwa kwenda nyumbani.
Hatua zilizochukuliwa na Rwanda kudhibiti maambukizi ya corona.
</doc>
<doc docid='bbc_habari-52000613' lang='swa' type='mono' source_url='https://www.bbc.co.uk/swahili/habari-52000613' term='COVID'>
Coronavirus: Hatua zinazochukuliwa na Afrika mashariki dhidi ya virusi vya corona
Nchi za Afrika mashariki zimekumbwa na virusi vya Corona na kumekuwa na hatua mbalimbali zilizochukuliwa ili kupambana na hali hiyo.
Nchi za Afrika mashariki zimekumbwa na virusi vya Corona na kumekuwa na hatua mbalimbali zilizochukuliwa ili kupambana na hali hiyo.
Ni Burundi pekee ndio haijatangaza kuwa na maambukizi ya Corona.
Taarifa hii inaangazia ni namna gani nchi hizo zinavyopambana kuzuia kasi ya maambukizi ya Corona.
Mamlaka ya Uganda imetangaza mtu wa kwanza kukutwa na maambukizi ya virusi vya Corona na sasa nchi hiyo inawafuatilia abiria 84 ambao waliwasili na ndege ya shirika la ndege la Ethiopian.
Mwanaume mwenye umri wa miaka 36 aliyekwenda Dubai kwa shughuli za biashara Machi 17 ndio raia kwanza wa Uganda kubainika rasmi kuwa mwathirika wa Corona.
Wamewataka abiria wote waliosafiri naye warudi kupima .
Siku ya jumamosi , waziri wa afya, Ruth Jane Aceng alisema kuwa wote wako karantini kwa ajili ya uangalizi wa karibu.
Hata hivyo abiria hao wametakiwa wajitenge.
Wakati haya yakijiri, rais Yoweri Museveni ametoa agizo mipaka yote ifungwe kwa watu wote wanaoingia au kutoka. Agizo hilo lilitakiwa kuanza kutekelezwa saa sita mchana siku ya Jumapili.
Abiria waliopanga kuja au kuondoka Uganda wamejikuta mashakani. Hapo awali raia wa Uganda na Kenya waliruhusiwa kuvuka mipaka ya nchi hizo mbili, vivyo hivyo kwa wale waliokuwa wakitokea Tanzania.
Ila raia wengine wa kigeni hawakuruhusiwa lakini kwa sasa hakuna mtu anaruhusiwa kuvuka iwe kwa miguu, ndege au vyombo vya majini.
Mawakala wa mabasi yanayosafirisha watu Afrika Mashariki wame lazimika kusimasisha shughuli zao.
Vyombo vyote vya dola nchini Uganda vimeagizwa kuhakikisha kuwa maagizo ya kukabiliana na COVID-19 yanazingatiwa na wananchi.
Miongoni mwa hayo ni kutoshiriki katika mikusanyiko ya ibada, sherehe na maziko.
Agizo hilo lilianza kutekelezwa mara moja na maafisa wa wilaya mipakani , abiria kadhaa ikiwemo raia wa Congo na Burundi walikuwa wamekwama kwenye mpaka kati ya Uganda na Rwanda.
Kutokana na maagizo hayo, mapadre wawili nchini Uganda ambao waliokutwa wanaongoza misa wamekamatwa kwa kosa ya kukutanisha mikusanyiko ya watu wakati imekatazwa.
Padre mmoja wa kanisa Katoliki amesema kuwa alirekodi kwenye televisheni  tu hakukuwa na misa lakini mashaidi wanasema kuwa kulikuwa na mikusanyiko ya watu.
Hata hivyo kundi moja la raia wa kigeni ikiwemo Wachina waliojaribu kukwepa hatua hiyo wamekamatwa na kuzuiliwa tena.
Rwanda imefunga mipaka yote ya nchi hiyo na watu kuamrishwa kusalia majumbani mwao katika juhudi za kudhibiti maambukizi ya virusi vya corona.
Hatua zingine zilizochukuliwa ni pamoja na watumishi wote wa serikali na wa kibinafsi kufanyia kazi nyumbani na safari za kwenda mikoani kusitishwa kwa wiki mbili kukiwa na uwezekano wa muda huo kuongezwa.
Vilabu vya pombe na, maduka yasio ya chakula pia yamefungwa huku usafiri wa bodabobda ukisitishwa.
Hatua hiyo inajiri siku moja baada ya wizara ya afya ya Rwanda siku ya Jumamosi kutangaza kuwa watu wengine sita wameambukizwa virusi vya corona miongoni mwao mtoto mchanga wa miezi 10.
Maambukizi hayo yanaifanya Rwanda kuwa na idadi ya visa 17 vya maambukizi ya virusi vya Corona.
Wananchi waliokuwa na hofu wameonekana wakinunua bidhaa za chakula huku baadhi yao wakihofia hali itakuaje.
Hatua zilizochukuliwa na Rwanda kudhibiti virusi vya Corona ni kufungwa kwa shule zote za umma na za kibinafsi, maeneo ya kuabudu na sehemu zote za umma.
Matukio kama vile mikusanyiko ya watu katika maeneo ya michezo na harusini vimeahirishwa na wale waliopoteza wapendwa wao watazikwa kwa namna ya kipekee.
Shirikisho la Soka la Rwanda(FERWAFA), pia limetangaza kwamba michuano yote kwa sasa itafanyika bila kuhudhuriwa na mashabiki katika viwanja vya michezo, huku shirikisho la mpira wa mkono nchini humo likiahirisha michezo yake yote.
Maeneo ya umma na maeneo yote ya utoaji wa huduma yameagizwa kuweka vitakasa mikono kwa ajili ya umma unaotembelea maeneo hayo.
Raia wamehimizwa kukaa nyumbani na kuepuka matembezi yasiyo ya maaana na kunawa mikono mara kwa mara kwa muda wa sekunde 20.
Hakuna abiria atakayeruhusiwa kusimama na kutoa wito kwa watu wa eneo na vikosi vya usalama kusaidia kuhakikisha hatua hizo zinatekelezwa.
Kenya ikiwa imefikisha idadi ya watu 15 walioambukizwa virusi hivyo hatari vya Corona.
Kuanzia sasa maduka makubwa yameagizwa kudhibiti idadi ya wateja, kipaumbele kikipewa wanawake wajawazito, wazee na walemavu.
Maeneo ya burudani kufungwa ifikapo saa moja na nusu usiku kuanzia leo Jumatatu awali maeneo ya burudani yaliruhusiwa kuhudumu hadi saa tano usiku.
Hatua nyingine  za dharura zilizochukuliwa kuanzia jumapili ni wenye hoteli wataruhusiwa kuuza chakula cha kwenda kula nyumbani.
Huduma za ibada makanisani na misikitini zimesitishwa huku mazishi yakiruhusiwa kuhudhuriwa na familia ya marehemu pekee.
Sherehe za harusi pia zimepigwa marufuku.
Masharti mengine ya kuzuia maambukizi Kenya ni pamoja na ndege za kimataifa zitasitishwa kuanzia Jumatano Machi 25 isipokuwa ile ya kubeba mizigo.
Wageni wote wanaongia nchini kutoka mataifa yaliyoathiriwa watalazimika kujitenga binafsi kwa gharama zao.
Wakenya katika mataifa ya kigeni wametakiwa kufuata muongozo wa nchi husika na atakayekiuka maagizo ya karantini atakamatwa.
Wakati kwa upande wa Tanzania , juhudi za kudhibiti kuenea kwa maaambukizi Rais Magufuli amesema kuanzia Jumatatu, wageni wote watakaoingia nchini humo kutoka mataifa yaliyo na visa vya ugonjwa huo watatengwa kwa siku 14 kwa gharama zao.
Agizo hilo linawajumuisha Watanzania wanaorejea nyumbani kutoka nchi zingine.
Hatua nyingine zilizochukuliwa kudhibiti maambukizi ni kufungwa kwa shule zote pamoja na vyuo  kwa siku 30 ikiwa ni hatua ya kuzuia kuenea kwa maambukizi ya corona nchini humo.
Pamoja na kuzuia mikusanyiko yote ya watu wengi yakiwemo matamasha ya muziki, mikutano ya hadhara mbalimbali ikiwemo ya kisiasa.
Aidha Tanzania imekuwa tofauti kidogo baada ya rais kusema kuwa hatofunga makanisa wala misikiti.
''Nimeanza kuwa na wasiwasi kwamba imefika mahali hata watu wanamsahau Mungu kwamba Mungu ndiye mponyaji wa kweli katika maisha yetu, ile tuweze kushinda hili balaa lakini pia tunachukua tahadhari.'' aliongezea kusema.
Aidha Bw. Magufuli alisema kuwa ana matumaini kuwa janga hilo litapita.
''Tuchape kazi, tuendelee kumuomba Mungu. Tusitishane, tusiogopeshana. Natoa wito kwa ndugu zangu wanaoandika mitandaoni kwa sababu kila mmoja amekuwa akiandika lake. Mengine wanapeleka kama mzaha. Huu ugonjwa sio wa kufanyiwa mzaha.''
Tanzania pia haijachukua hatua katika upande wa idadi ya abiria wa usafiri wa umma wala kufunga mipaka.
Ingawa kwa upande wa visiwa vya Zanzibar, baadhi ya ndege za moja kwa moja za barani ulaya zimesitishwa.
Jamuhuri ya kidemokrasia ya Congo(DRC)
Raia wawili wa Jamuhuri wa kidemokrasia ya Congo katika mji mkubwa wa pili  wa Lubumbashi wamekutwa na maambukizi ya Covid-19.
Mmoja alikuwa mwanaume mwenye miaka 47 na mtoto wake wa kiume wa miaka 13, walikuwa wametokea mji mkuu wa Kinshasa siku ya jumapili.
Na siku hiyohiyo , kifo cha pili kilichotokana na ugonjwa wa corona kilitangazwa na waziri wa afya, Eteni Longondo huku wengine 30 walikutwa na maambukizi ya ugonjwa huo tangu  March 10, 2020.
Gavana wa Lubumbashi ametangaza saa 48 kwa mji wa  Lubumbashi kufungwa , kuanzia leo jumatatu wakati wakijaribu kubaini abiria 75 ambao wanapaswa kutengwa.
Na kutokana na maambukizi hayo wabunge wamemshauri  rais Tshisekedi kufunga miji ambayo ina maambukizi zaidi ya virusi vya Corona ambayo ni Kinshasa na Lubumbashi.
Kutokana na maambukizi hayo ya ugonjwa mpya wa Corona, DRC kwa sasa nchi hiyo wameweka marufuku zifuatazo:
Taifa ambalo linaongoza katika sekta ya anga ya Afrika, Ethiopia nalolimetangaza kuwa na visa tisa vya ugonjwa wa ' Covid-19.
Kutokana na hali hiyo Shirika la ndege la  Ethiopia limesitisha safari zake za ndege  katika mataifa 30.
Majina ya mataifa hayo hayajawekwa bayana bado, ingawa Ethiopia lilikuwa taifa pekee ambalo liliruhusu ndege zake kwenda China wakati maambukizi yalipokuwa makubwa huko.
Waziri mkuu  Abiy Ahmed alitangaza siku ya Ijumaa kuwa abiria wote watakaowasili Ethiopia watatengwa kwa muda wa wiki mbili.
Huku wafungwa ambao ni mama wa watoto, wenye kifungo kidogo au karibu wanamaliza adhabu zao za kifungo wataachiliwa huru.
Taifa hilo limefunga kumbi zote za starehe za usiku.
</doc>
<doc docid='bbc_habari-52392322' lang='swa' type='mono' source_url='https://www.bbc.co.uk/swahili/habari-52392322' term='COVID'>
Virusi vya Corona: Fahamu nadharia juu ya vifo vya vijana na watu wengine wenye afya njema
Kasi ya kuenea na madhara ya ugonjwa wa virusi vya corona (Covid-19) hutofautiana sana baina ya watu.
Kasi ya kuenea na madhara ya ugonjwa wa virusi vya corona (Covid-19) hutofautiana sana baina ya watu.
Japo asilimia 80 ya ambao wameambukizwa wamepata dalili za wastani kama vile dalili za kama mafua, kwa upande mwingine kuna wale walioishia kupata homa ya mapafu na kuwekwa kwenye mashine ya kuwasaidia kupumua kwenye chumba cha wagonjwa mahututi ICU, ambapo suala la kupona kabisa si mara zote ni jambo la kutumainiwa.
Wagonjwa walio katika hali mbaya zaidi ni wale walio na umri mkubwa na wale ambao wana matatizo mengine ya kiafya kama vile ugonjwa wa moyo, kisukari, pumu, shinikizo la damu miongoni mwa magonjwa mengine.
Hata hivyo, kila baada ya siku, vifo vipya hurekodiwa ikiwemo vya  vijana  wa kiume na wa kike na hata watoto ambao walikuwa na afya madhubuti kabla ya kukumbwa na corona.
Kwanini? Unawezaje kueleza kwa nini watu ambao hawako kwenye kundi la watu walio katika hatari zaidi huathirika sana au hata kufa kutokana na virusi vya Covid-19?
''Hilo ni swali muhimu sana,'' Michael Snyder, Profesa na Mkurugenzi wa Idara ya jenetiki katika Chuo kikuu cha Stanford nchini Marekani, ameiambia BBC,kwasababu ni vigumu kupata jibu.
Lakini ingawa kutegua swali hili si kazi rahisi, wanasayansi wanahisi jibu linaweza kupatikana (kutokana na sababu za kijenetiki au kimazingira, wanasema), na wameanza kufuatilia tafiti mbalimbali ili kupata mwanga kuhusu swali hili.
Kuelewa ni kwa nini watu ambao ambao hawana maradhi hushambuliwa na ugonjwa huo, wanasema, itaruhusu wale walio hatarini zaidi kutambuliwa, matibabu mapya na madhubuti - pamoja na chanjo - kuundwa na na dawa zilizopo kutumika.
Mojawapo ya nadharia ambazo zimependekezwa na ambazo zinaongezea uzito ni ile ya
Hii ni kwa msingi wa wazo kwamba sura zetu wenyewe za maumbile zinaweza kushawishi uhalifu ambao virusi huathiri mwili wetu.
Sio wazo jipya. Kutoka kwa tafiti kulinganisha mapacha na mapacha, tunajua kuwa uwezekano wa magonjwa makubwa ya kuambukiza ulimwenguni kama ugonjwa wa kifua kikuu, homa ya ini au ugonjwa wa Malaria, hutofautiana kwa sehemu kulingana na tabia ya maumbile," Stephen Chapman anafafanua kwa BBC World, mtaalam wa magonjwa ya kupumua na mtafiti wa jeni ya Binadamu huko kituo cha wellcome katika Chuo Kikuu cha Oxford, Uingereza.
Mfano ambao wanasayansi kadhaa, pamoja na Chapman, hutumia kuelezea uzito wa jeni ni ile ya virusi vya herpesx.
Hivi ni virusi vinavyoenea kwa kiasi kikubwa kwa watu ambavyo vinaweza kusababisha maambukizi kwa njia ya mdomo au uso, ikiwa ni aina moja, au vidonda kwenye sehemu ya siri, ikiwa ni aina nyingine.
"Idadi kubwa ya watu wanaopata maambukizi ya virusi huwa hawaugui sana.''
"Nadharia ni kwamba ikiwa una aina fulani, ambayo inaweza kufanya iwe rahisi au vigumu zaidi kwa virusi kuingia kwenye seli, kwa hivyo inaweza kukufanya uwe rahisi au vigumu zaidi kupatwa na ugonjwa huo," anafafanua mtaalam huyo.
Kwa maoni ya Jean-Laurent Casanova, profesa na mtafiti katika Chuo Kikuu cha Rockefeller huko New York, Marekani, tofauti hizi za jeni (au, kama anavyoita, kasoro za kuzaliwa), "inaweza kuwa katika hali ya utulivu mpka maambukizi yanapojitokezaya mwisho kwa miongo kadhaa, hadi maambukizi yanapotokea.
Kwa sababu hiyo maabara yake sasa inachunguza kama hali hii inatokea wakati huu wa maambukizi ya virusi vya corona.
Chapman anaamini kuwa mtu kuwa hatari ya kuambukizwa huenda si kuwa inategemea jeni za namna mbalimbali, bali jeni kadhaa, kujumuisha na sababu mbalimbali zinazojitokeza katika maisha.
Aina mbalimbali  , anaeleza mtafiti huyu kuwa, zinaweza kuwa katika jeni zinazohusiana na mfumo wa kinga
Jambo lingine  anasema mtafiti, ni ikiwa kuna jeni ndani ya kromosomu (nyuzinyuzi katika kiini cha seli zenye jeni) X  ambayo inachochea athari za ugonjwa huo, kwani wanaume wanaonekana kuathiriwa zaidi na ugonjwa mpya kuliko wanawake.
Maelezo ya utafiti mmoja uliofanyika China yanasema kuwa wanaume wako kwenye hatari kutokana na mtindo wa hatari wa maisha wanayoishi kutokana na tabia zinazohusishwa na tumbaku na vilevi.
Haijulikani kwanini hasa mfumo wa kinga hufanya kazi kwa baadhi ya watu kwa namna hii, lakini jibu kinaweza kuwa kwasababu ya Jeni.
''Tunafahamu kuwa kuna mabadiliko ya nadra katika jeni ambayo husimamia mfumo wa kinga," anasema Chapman.
Kama mtaalam wa masuala ya kijenetiki, Michael Snyder kamwe haoneshi umuhimu wa jeni, lakini anaamini kwamba katika suala hili kuna sababu nyingine ambayo inaweza kuwa na uzito zaidi na hiyo ni mazingira: mawasiliano ya hapo awali na kirusi kingine cha corona.
Sababu nyingine ya athari kubwa kwa wagonjwa ni wingi wa virusi wakati wa maambukizi.
''Tunajua kutokana na tafiti nchini China kuwa wale wanaowahudumia wagonjwa walioathirika na virusi vya corona wako hatarini kuliko wengine kwasababu wako kwenye mazingira ya maambukizi kila siku wakati wanapokuwa kazini,'' ameeleza mtaalamu stadi za sayansi ya virusi Alice Sinclair kutoka Chuo Kikuu cha Sussex, nchini Uingereza.
''Lakini hatujui kama ni kwa sababu ya wingi wa virusi ambavyo wanakumbana navyo kwenye shughuli zao au idadi ya watu wanaowahudumia.''
Hata hivyo jibu hili si hitimisho, miongoni mwa mambo mengine, kutokana na kile kilichogundulika hivi karibuni kuhusu wingi wa virusi vya corona, ni kama vile ukweli kuwa mtu mwenye dalili anaweza kuwa na idadi kubwa ya virusi.
Kwamba mtu anaweza kuwa na virusi vingi lakini asiwe mgonjwa sana au asioneshe dalili.
Ndio maana kuepuka kuchangamana ni moja kati ya hatua ambazo serikali na wataalamu wa afya wanasisitiza zaidi kuepuka kusambaa kwa virusi, anasema mtafiti.
''Inawezekana kuwa kuna kitu kinachosukuma mfumo wa kinga mwilini,'' anasema Synder akizungumza na BBC.
Hisia  zake anazielekeza kwa "virusi vingine vya corona ambavyo vinazunguka na ambavyo havijazungumzwa sana, vinavyoitwa HCoV-229E, na hivyo inaleta homa ya mafua."
''Hatujui kama kuathirika na homa ya mafua (ambayo si hatari kama Covid-19) kunaweza kuimarisha zaidi kinga au, kukufanya kuwa na hatari ya kuambukizwa,'' anasema mtaalamu.
''Lakini ninafikiri inaweza kuwa na athari kubwa,'' anaongeza.
''Inawezekana kuwa watu wengi waliathirika katika miaka ya karibuni (na virusi hivyo vya corona) na hawajui, kwasababu waliona kama mafua ya kawaida.''
</doc>
<doc docid='bbc_habari-52492609' lang='swa' type='mono' source_url='https://www.bbc.co.uk/swahili/habari-52492609' term='COVID'>
Virusi vya corona: Je ni kwanini inakua vigumu kulinganisha viwango vya corona kimataifa?
Kila mtu anataka kujua iwapo nchi yake nchi yake inashughulikia vyema virusi vya corona, ikilinganishwa na nchi nyingine.Lakini lazima uhakikishe kwamba unalinganisha mambo yanayofanana.
Kila mtu anataka kujua iwapo nchi yake nchi yake inashughulikia vyema virusi vya corona, ikilinganishwa na nchi nyingine.Lakini lazima uhakikishe kwamba unalinganisha mambo yanayofanana.
Marekani kwa mfano, ina vifo vingi zaidi vya Covid-19 kuliko nchi nyingine  kwani kufikia tarehe 20 Aprili, ilikua na jumla ya vifo 40,000.
Lakini idadi ya watu wa Marekani ni milioni 330.
Iwapo utachukua nchi kubwa zaidi za Ulaya magharibi -Uingereza, Ujerumani, Ufaransa na uhispania -kwa pamoja zina idadi ya watu takriban milioni 320.
Na jumla ya vifo vilivyorekodiwa  kutoka na virusi vya corona katika nchi hizo tano , kufikia Aprili 20 vilikua ni zaidi ya watu 85,000-mara mbili zaidi ya vile vya Marekani.
Kwahivyo,takwimu za kila nchi hazielezei hadithi kamili.
Ili kulinganisha kwako kuwe kwa maana, anasema  Rowland Kao, profesa wa data za kisayansi katika Chuo kiku cha  Edinburgh,kuna mambo makubwa mawili ya kuzingatiwa.
"Je taarifa ulizonazo zinamaanisha  kitu kimoja? Na inamaana kulinganisha namba mbili iwapo ugonjwa (sababu zote zinazosababisha kusambaa kwa ugonjwa) ni tofauti.?
Ngoja tutizame baadhi ya namba kwanza. Kuna tofauti katika jinsi nchi zinavyorekodi vifo vinavyotokana na Covid-19.
Ufaransa kwamfano, hujumuisha vifo vinavyotokea katika nyumba za wazee katika idadi ya vifo inavyovitangaza kila siku , lakini idadi kuu ya kila siku ya vifo Uingereza hujumuisha vifo vinavyotokea hospitalini.
Hakuna kiwango kilichokubalika cha kimataifa juu ya jinsi unavyohesabu vifo, au sababu zake.
Je mtu anahitaji kuwa amepimwa virusi vya corona ndio ahesabiwe katika takwimu,au kushukiwa na daktari pekee inatosha? Je virusi vinahitaji kuwa ndio chanzo cha kifo, au kutajwa kwa katika cheti cha kifo kuna maana?
Je unalinganisha mambo yanayofanana?
Viwango vya vofo vinalengwa sana, lakini kuna njia tofauti za kuvipima pia.
Moja wa uwiano wa matukio ya vifo -ya watu wote waliopatikana na virusi vya corona , ni wangapi waliougua hadi?.
Lakini nchi tofauti zinapima virusi hivyo kwa njia tofauti sana. Uingereza inawapima zaidi watu ambao wanaugua vya kutosha kiwango cha kulazwa hospitalini.Hiyo inaweza kufanya kiwango cha vifo kuonekana kuwa ni cha juu zaidi katika nchi ambayo   ina mpango mpana zaidi wa kuwapima watu,
Kadri nchi inavyowapima zaidi watu, ndivyo inavyowapata watu wenye virusi vya corona wenye dalili ndogo, au labda wasio na dalili kabisa.
Kwahiyo, kiwango cha vifo katika visa vilivyothibitishwa sio sawa na kiwango cha jumla cha vifo.
Kipimo kingine ni  vifo vingapi  vilivyotokea ikilinganishwa na ukubwa wa idadi ya watu wa -idadi ya vifo kwa watu milioni, kwa mfano.
Lakini hilo linategemea kwa sehemu na kiwango gani cha kilichofikiwa cha mlipuko katika nchi husika. Kama kisa cha kwanza kilitokea mwanzoni katika mlipuko wa dunia, halafu ikachukua muda mrefu kwa idadi ya vifo kuongezeka.
Serikali ya Uingereza inalinganisha jinsi kila nchi ilichofanya tangu kurekodi kifo cha 50,lakin hata hilo linaleta baadhi ya matatizo.
Nchi ambayo imefikia kiwango cha kuwa na vifo 50 baadae inapaswa kuwa na muda zaidi wa kujiandaa kwa ajili ya virusi na hatimae kupunguza idadi ya vifo.
Wakati unapochunguza uhusiano huu, ni muhimu  pia kukumbuka kwamba idadi kubwa ya watu wanaopata maambukizi ya corona watakua wamepona
Ni vigumu zaidi kuamini data zinazotoka katika nchi zenye mifumo wa siasa inayodhibitiwa.
Je idadi ya vifo vilivyorekodiwa hadi sasa katika nchi kama Uchina au Iran ni sahihi  ? Kusema ukweli hatujui.
Kulingana na mahesabu  kwa idadi ya watu wake, idali ya watu wa  Uchina waliokufa ni ndogo sana, hata baada  kutangaza idadi mpya ya juu ya kiwango cha vifo katika Wuhan kuwa ni  50%.
Je tunaweza kweli kuamini data?
Kuna tofauti halisi katika idadi ya watu katika nchi tofauti. Eneo linalokaliwa na watu hasa ni muhimu -mambo hayo kama wastani wa umri, au mahali wanapoishi watu.
Uingereza  imekua ikilinganishwa na Jamuhuri ya Ireland, lakini kuna matatizo. Ireland ina sehemu ndogo inayokaliwa na watu,na kiwango kikubwa cha asilimia ya watu wake wanaishi maeneo ya vijijini.
Inaleta maana zaidi kulinganisha Jiji la Dublin City na  Counti yenye eneo la mji nchini Uingereza  lenye ukubwa sawa na jiji hilo (kama  Merseyside) kuliko kujaribu kulinganisha nchi mbili nzima.
Pia unahitaji kuhakikisha unalinganisha mambo yanayofanana kwa mfano muundo wa umri.
Kulinganisha viwango vya vifo kati ya mataifa ya Ulaya na Afrika huenda isiwezekane , kwasababu nchi katika  mara nyingi huwa na idadi kubwa ya vijana.
Tunafahamu kuwa wazee wana uwezekano mkubwa wa kufa kutokana Covid-19.
Huduma tofauti za afya
.wa upande mwingine, nchi za Ulaya zina mifumo ya afya inayodhaminiwa vyema kuliko ile ya nchi nyingi za Afrika.
Na hilo pia limeathiri juu  kiwango gani cha namna nchi inavyoathiriwa vibaya na virusi vya corona, na vile vile namna tamaduni tofauti zinavyozingatia agizo la watu kutokaribiana  katika jamii.
Mifumo ya afya bila shaka inafursa muhimu katika kujaribu kudhibiti janga,lakini haiko sawa yote.
"Je watu wanatafuta matibabu ya mara kwa mara sawa, je ni rahis kwa kiasi gani kufika hospitalini, je unahitaji kulipia garama ndio utibiwe vizuri? Mambo yote haya yanatofautiana kila mahali," anasema Profesa Andy Tatem, wa Chuo kikuu cha Southampton.
Kigezo kingine ni kiwango cha maradhi ya kudumu-hii ina maana kuwa idadi ya magonjwa mengine,kama vile kisukari,magonjwa ya moyo na shinikizo la damu-ambayo watu wanaweza kuwa nayo tayari wanapopatwa na maambukizi.
Nchi ambazo zimewapima sana  watu katika mwanzo wa mlipuko, na kuwafuatilia kwa kutafuta watu waliokutana na waliopatwa na maambukizi ya mwanzo, zimeonekana kuwa na mafanikio zaidi katika kupunguza kasi ya kusambaa kwa ugonjwa hadi sasa.
Ujerumani na Korea Kusini kwa pamoja zilikua na vifo vichache kuliko nchi zilizathiriwa zaidi.
Idadi ya watu waliofanyiwa vipimo  inaweza kuwa muhimu kwa takwimu katika kubashiri viwango vya chini vya vifo.
</doc>
<doc docid='bbc_habari-51764463' lang='swa' type='mono' source_url='https://www.bbc.co.uk/swahili/habari-51764463' term='COVID'>
Coronavirus: White House yakiri Marekani haina vifaa vya kutosha vya kupima virusi vya corona
Ikulu ya Marekani imethibitisha kuwa nchi hiyo haina vifaa vya kutosha vya kupima  virusi vya corona huku viwango vya maambukizi vikiendelea kuongezeka.
Ikulu ya Marekani imethibitisha kuwa nchi hiyo haina vifaa vya kutosha vya kupima  virusi vya corona huku viwango vya maambukizi vikiendelea kuongezeka.
Makamu wa rais Mike Pence amesema utawala wa Trump hautaweza kufikia malengo yake ya kutoa vifaa milioni moja vya kupima virusi hivyo wiki hii.
Huku hayo yakijiri bunge la Marekani limeidhinisha kwa haraka isiyokuwa ya kawaida kupatikana kwa vifaa hivyo kwa dharura ili kukabiliana na mlipuko wa corona.
Kimataifa, mamlaka zimethibitisha zaidi ya visa 92,000 vya virusi hivyo.
Visa zaidi ya  80,000 vimeripotiwa- China, ambako ni chimbuko la virusi hivyo. Duniani , zaidi ya watu 3,000 wamefariki kutokana na ugonjwa huo.
Idadi ya vifo vilivyotokana na virusi vya corona nchini Marekani imeongezeka hadi 12 siku ya Alhamisi, visa vingi vikiripotiwa katika jimbo la kaskazini magharibi la Washington.
Kufikia sasa zaidi ya visa 200 vya Covid-19 vimeripotiwa katika majimbo 20 ya Marekani.
Katika jimbo la Washington, maafisa katika eneo la Seattle wametangaza visa 20 vipya vya virusi vya corona, na kufikisha 70 idadi ya visa vilivyoripotiwa, kwa mujibu wa idara ya afya katika jimbo hilo.
Watu tisa waliofariki Marekani kufikia sasa wote walikuwa wamezuiliwa katika kituo kimoja cha afya viungani mwa Seattle, ambayo sasa inachunguzwa na mamlaka ikiwa ilifuata muongozo wa kudhibiti na  na kuzuia maaambukizi.
Baadhi ya makampuni makubwa katika eneo hilo ikiwa, ni pamoja na Microsoft na Amazon, yamefunga huduma zao au kuwashauri wafanyikazi wao kufanya kazi wakiwa nyumbani.
Viwango vya maaambukizi  mjini New York viliongezeka mara mbili katika usiku mmoja na kufikia 22, wote kutoka mji huo au miji iliyo karibu.
Meya wa jiji hilo ametoa wito kwa serikali kutuma vifaa vya vya dharura vya kupima virusi vya corona.
Karibu watu 200 wametengwa katika jimbo la Marekani la  Rhode Island baada ya wao kusafiri katika ziara ya shule nchini Italia ambapo visa vitatu vya maambukizi ya corona vilihusishwa na safari hiyo.
San Francisco imeripoti visa viwili vya kwanza vya maambukizi ya virusi vya corona siku ya Alhamisi. Nalo jimbo la Maryland likithibitisha visa vitatu vya kwanza vya maambukizi, viungani mwa Washington DC .
Unachotakiwa kufahamu kuhusu coronavirus?
Vifaa vya kupimia viko wapi ?
Katika mazungumzo na vyombo vya habari siku ya Jumatatu kamishena wa tume ya chakula na dawa Stephan Hahn alisema karibu vifaa vya kupima milioni moja vitakuwa tayari wiki hii.
Lakini Makamu wa rais Mike Pence - amabye ni mshirikishi wa Marekani kuhusu mlipuko wa virusi vya corona - alikiri siku ya Alhamisi kuwa lengo hilo halijatimizwa.
"Hatuna vifaaa vya kutosha vya kukabiliana na hali hii kuanzia leo kuendelea mbele," Bw. Pence alisema alipozuri kiwanda kimoja mjini Minnesota.
Nini kinachofanyika kwingine?
</doc>
<doc docid='bbc_habari-51841239' lang='swa' type='mono' source_url='https://www.bbc.co.uk/swahili/habari-51841239' term='COVID'>
Coronavirus: Uganda yazindua sera mpya ya usafiri kudhibiti maambukizi
Serikali ya Uganda imezindua sera karantini ya lazima kwa wasafiri wanaowasili nchini humo kutoka mataifa 16 yaliyo katika 'hatari zaidi' ili kuzuia kusambaa kwa virusi vya Corona.
Serikali ya Uganda imezindua sera karantini ya lazima kwa wasafiri wanaowasili nchini humo kutoka mataifa 16 yaliyo katika 'hatari zaidi' ili kuzuia kusambaa kwa virusi vya Corona.
Uingereza, Marekani na nchi kadhaa za Ulaya ni miongoni mwa mataifa yatakayoathiriwa na sera hiyo mpya ya usafiri nchini Uganda.
Wiki iliyopita taifa hilo la Afrika Mashariki lilitangaza hatua kama hiyo dhidi ya mataifa saba.
Serikali  pia imesema wasafiri wanaowasili katika uwanja wa kimataifa wa Entebbe hivi karibuni watakuwa wakipuliziwa dawa.
Kwa sasa Uganda haijaripoti kisa chochote cha maambukizi ya virusi vya corona.
Hata hivyo wizara ya afya imekiri kuwa hospitali na uchumi wa Uganda hautaweza kukabiliana na mlipuko wa virusi hivyo hatari .
Hatua ya kudhibiti wageni wanaowasili nchini Uganda kutoka mataifa yanayokabiliwa na ugonjwa huo inamaaninisha Covid-19 haitawaathiri watu wengi ikiwa mtu yeyote aliyeambukizwa atashughulikiwa ipasavyo.
Mataifa yaliyoorodheshwa ni pamoja na China, Italia, Korea Kusini na Ufaransa, ambazo zinakabiliwa na mlipuko mkubwa wa virusi vya corona.
Wikendi iliyopita wasafiri 22 walilazimika kuondoka Uganda kwasababu hawakukubaliana na swala la kujiwekea karantini wao binafsi kwa siku 14.
Uingereza, Marekani na Sweden ni baadhi ya nchi ambazo zimeongezwa katika orodha hiyo kwa sababu zimeshuhudia ongezeko la visa vya maambukizi ya virusi vya corona.
Lakini karantini ya lazima kwa watu binafsi pia inatakiwa kuzingatiwa na wageni wote wanaowasili  nchini humo japo serikali imesema inafuatilia kuona agizo hilo linazingatiwa.
Ili kuzuia coronavirus kuingia Uganda serikali imesema hivi karibuni itaanza kupulizia dawa ndege za kimataifa kwa kutumia dawa maalum ambayo inafikia viwango vya usalama vya kimataifa.
</doc>
<doc docid='bbc_habari-52424550' lang='swa' type='mono' source_url='https://www.bbc.co.uk/swahili/habari-52424550' term='COVID'>
Virusi vya corona: Baadhi ya majimbo yaanza kufunguliwa licha ya idadi ya vifo kuwa zaidi ya 50,000 Marekani
Majimbo matatu nchini Marekani yameruhusu baadhi ya maduka kufunguliwa tena baada ya hatua zilizowekwa za kukabiliana na kusambaa kwa virusi vya corona, huku idadi ya vifo  nchini humo ikizidi watu 51,000.
Majimbo matatu nchini Marekani yameruhusu baadhi ya maduka kufunguliwa tena baada ya hatua zilizowekwa za kukabiliana na kusambaa kwa virusi vya corona, huku idadi ya vifo  nchini humo ikizidi watu 51,000.
Saluni za wanaume na wanawake sasa zinaweza kufunguliwa tena katika majimbo ya  Georgia  Oklahoma huku Alaska ikiondoa masharti iliyokuwa imewekea migahawa.
Ijumaa rais Donald Trump aliondoka mapema kuliko ilivyo kawaida wakati otuba yake ya kawaida kuhusu maendeleo ya hali ya janga la corona, akakataa kupokea maswali ya waandishi wa habari.
Rais Trump amekabiliwa na ukosoaji mkubwa baada ya kupendeza kuwachoma sindano ya kemikali za kuua vimelea au za usafi wagonjwa wa corona  inaweza kuwa ni jambo la manufaa.
Kauli zake zimekua zikilaaniwa na madaktari pamoja na watengenezaji wa bidhaa wanaozitaja kuwa ni za hatari.  Kemikali za kuua vijidudu au vimelea zinaua na zinaweza kuwa sumu zikiingizwa katika mwili wa binadamu , na hata matumizi yake ya nje ya mwili yanaweza kuwa hatari kwa ngozi, macho na mfumo wa kupumua.
Bwana Trump alisema siku ya Ijumaa kuwa kauli-alizozitoa  katika mkutano wa wanahabari siku moja kabla  zilikuwa za vichekesho na muktadha wake ulipotoshwa.
Wateja wanaotembelea biashara mpya zilizofunguliwa katika majimbo ya Georgia, Oklahoma na Alaska watatarajiwa kuendelea kuheshimu hatua za kutosogeleana .
Lakini baadhi ya miji na  maeneo wameamua kuendelea kutekeleza hatua yao ya kukaa nyumbani.
Katika  jimbo la Georgia, ambalo lina moja ya ratiba ya haraka sana ya kufungua shughuli nchini humo ,saluni za wanaume na wanawake, za kutengeneza kucha , tatuu, na biashara nyingine za mapodozi zitaruhusiwa kufungua shughuli zake.
Siku ya Jumatatu migahawa ya chakula na kumbi za michezo zitaruhusiwa kufunguliwa tena.
Huku kukiwa na madai ya ukosefu wa ajira kwa watu milioni 26-au takribani 15% ya watu wa Marekani - tangu katikati mwa mwezi Machi, majimbo menfufua biashara zilizositishwa kutokana na janga la corona.
Lakini wataalamu wa afya wameonya kuwa hatua hizo huenda zikawa zimechukuliwa mapema, huku kukiwa na hofu kwamba zinaweza kusababisha wimbi jingine la maambukizi.
Baada ya kukosolewa na Trump,Gavana wa jimbo la Georgia Brian Kemp amri kali za usafi na watu kutosogeleana kuhusu kuhusu migahawa.
Katika hotuba ya White House iliyodumu kwa muda wa dakika 20,Bwana Trump aliwaomba watu kuendelea kufuata sheria zinazohusu kutotengamana kwa watu katika jamiina kutumia barakoa.
Pia Ijumaa, Bwana Trump pia alisaini muswada wa thamani ya bilioni 484 (Pauni Bilioni 391) za kuchochea uchumi , akisema kuwa anataka  "kuharakisha nafuu ya kiuchumi kwa ajili ya raia wetu".
Ni msaada wan ne wa Covid-19 ikupima virusi, hospitali na mpango wa mikopo ya biashara ndogondogo.
Je, Marekani ni ipi idadi ya Marekani ?
Marekani ina idadi kubwa zaidi ya vifo na visa corona kuliko nchi nyingine duniani- zaidi ya vifo 50,000 na visa  890,000 vimethibitishwa.
Lakini nchi za Ulaya, mkiwemo Uhispania na Italia, zimerekodi vya juu zaidi ikilinganishwa na idadi ya watu kuliko Marekani ambayo ina jumla ya watu milioni 330.
Kupanda haraka kwa hivi karibuni kwa idadi ya vifo kwa sehemu kubwa  ni kujumuishwa kwa  "labda"  kwa  idadi ya vifo   - Tarehe 14 Aprili, Kituo cha Marekani   udhibiti wa magonjwa kilisema  hesabu ya visa vya maambukizi itajumuisha visa vilivyothibitishwa na visa vinavyoshukiwa pamoja na vifo kwa pamoja.
Kifo kinachoshukiwa kuwa kimetokana na   Covid-19  ni mojawapo ya vile vinavyodhaniwa kimatibabu lakini bado havijathibitshwa.
Pia ni muhimu kutambua kuwa visa vingi ambavyo  muathiriwa hupati madhara vinasalia kutotangazwa, kwa hiyo kiwango visa vya vifovilivyothibitishwa sio sawa na kiwango cha vifo vinavyosababishwa na ugonjwa wa corona kwa ujumla.
Juhudi za kupima ni muhimu katika kutafuta visa halisi vya vifo na jinsi ugonjwa unavyosambaa. Makamu rais Mike Pence, ambaye ni kiongozi  wa kikosi  kazi cha kupambana na Covid-19, alisema kuwa Marekani imewapima watu 4.9 hadi sasa, na kwamba serikali inashirikiana na magavana kupanua zaidi upimaji wa virusi wa virusi vya corona.
</doc>
<doc docid='bbc_habari-52228535' lang='swa' type='mono' source_url='https://www.bbc.co.uk/swahili/habari-52228535' term='COVID'>
Virusi vya Corona: Je, kodi ya nyumba inastahili kuondoshwa katika kipindi hiki cha janga la Covid-19?
Nchini Uganda, rais Yoweri Museveni amesema kuwa haikubaliki kwa wenye nyumba kuwafurusha wapangaji wao wanashindwa kulipa kodi katika kipindi hiki.
Nchini Uganda, rais Yoweri Museveni amesema kuwa haikubaliki kwa wenye nyumba kuwafurusha wapangaji wao wanashindwa kulipa kodi katika kipindi hiki.
Mlipuko wa virusi vya corona umepindua kabisa mfumo wa maisha ya watu ya kila siku. Wataalamu wanasema hili ndilo janga kubwa zaidi kulikumba dunia toka kuisha kwa Vita ya Pili ya Dunia miaka 75 iliyopita.
Marufuku za kutoka nje, na hatua nyengine za kudhibiti kusambaa kwa virusi zimewekwa sehemy mbalimbali duniani. Moja ya athari yake kubwa ni kuanguka kwa vipato vya watu.
Shirika la Kazi Duniani (ILO) linakadiria kuwa takribani wafanyakazi bilioni 3.3 wameathirika na janga la virusi vya corona baada ya sehemu zao za kazi kufungwa kabisa ama kwa kiasi.
"Wenye nyumba ambao wanajaribu kuwafurusha wapangaji wao kwa sababu ya kodi, hilo halikubaliki. Tupo katika janga hili la Covid-19 kwa pamoja. Dunia haiishi leo; unaweza kudai pesa yako baadae kipindi hili liwa limeisha," ameandika Yoweri Museveni katika mtandao wake wa kijamii wa Twitter.
Nchini Kenya, rais Uhuru Kenyatta amewapongeza wenye nyumba ambao wamesamehe ama kupunguza kodi ya pango kwa wapangaji wao.
Wapo watu kadhaa wanaomiliki nyumba za makazi na biashara ambao wametangaza msamaha kwa kipindi hiki, na kutaka wengine waige mfano wao mwema.
"Nawashukuru baadhi ya wenye nyumba ambao wamepunguza kodi ya pango ya kila mwezi ili kusaidia wapangaji wao, hususani wale waliothirika zaidi kiuchumi kupata sehemu ya kulala. Kutokana na hilo, nawaomba wengine waige mfano huu wa kujitoa kifedha. Huu ni wakati huruma na kuwaelewa wengine," rais Kenyatta alieleza siku ya Jumatatu.
Nchini Tanzania, hivi karibuni mkuu wa mkoa wa Dar es Salaam pia aliwaomba wenye nyumba kupunguza kodi.
"Nimeongea na wenye nyumba na kuwataka wapunguze kodi kwa asilimia 50 ili kusaidia kufanya biashara na kuangalia hali ya uchumi ilivyo kwa sasa kama mnavyofahamu corona imeathiri hali ya kifedha," alisema Makonda wiki iliyopita.
Hoja za viongozi hao, pamoja na wapangaji katika nchi zote hizo ni kuwa kutokana na janga lilopo kwa sasa ni vigumu watu kupata pesa za kujikimu kimaisha ikiwemo kulipa kodi.
Hata hivyo kuna upande wa pili wa shilingi, wenye nyumba, baadhi yao wanategemea kodi kuendesha maisha yao.
Na hata viongozi wanaotaka watu kupunguziwa kodi wanalizungumza hilo kwa njia ya ushauri zaidi.
Nchini Uingereza, chama cha wenye nyumba kimewaambia wapangaji kuwa wasitarajie kuwa janga la corona itakuwa ruhusa ya kuacha kulipa kodi.
Uongozi wa chama hicho unasema kuwa endapo kila mtu atasamehewa ama kupata punguzo la kodi katika kipindi hiki basi soko la nyumba nchini humo litaporomoka.
Hata hivyo chama hicho kimewataka wanachama wao kuwa waelewa kwa wapangaji wao ambao wameathika vibaya kiuchumi. Na kutaka maelewano yoyote ya punguzo ama kusimamisha kutoza kodi yafanyike baina ya mpangaji na mwenye nyumba.
"Lakini hii si ruhusa ya kutolipa kodi popote pale ulipo, hauwezi ukakaa bure tu," ameeleza mkuu wa chama cha wenye nyumba Bw Ben Beadle.
Mapatano hayo ya wenye nyumba na wapangaji wao yanatarajiwa kufanyika katika kipindi cha miezi mitatu kuanzia mwezi huu wa Aprili.
Serikali ya Uingereza pia imetangaza marufuku ya miezi mitatu ya wapangaji kutimuliwa na wenye nyumba.
Hatua hiyo imechukuliwa ili kuwalinda wale watakaoshindwa kulipa kodi katika kipindi hiki.
Wenye nyumba wanataka kuwe na makubaliano ya namna gani watalipwa pesa zao katika miezi itakayofuatia.
Hata hivyo, umoja wa wapangaji wa jijini London unataka hatua zaidi zichukuliwe na kufuta madeni hayo ili wapangaji "wasibebe mzigo mwengine wa kulipa madeni ya nyuma ambayo yatawaumiza kiuchumi."
Chama cha wanafunzi nchini humo pia kimewataka wenye nyumba kutowalipisha kodi wanafunzi wa vyuo vikuu ambao wamelazimika kurudi makwao mpaka pale watakapotangaziwa vyuo kufunguliwa.
</doc>
<doc docid='bbc_habari-52339809' lang='swa' type='mono' source_url='https://www.bbc.co.uk/swahili/habari-52339809' term='COVID'>
Virusi vya corona: Dereva aliyesafirisha jeneza feki akamatwa Kenya
Polisi nchini Kenya imemkamata dereva aliyekuwa na virusi vya corona pamoja na abiria watatu waliojidai kuwa waombolezaji  wanaoelekea kwa mazishi.
Polisi nchini Kenya imemkamata dereva aliyekuwa na virusi vya corona pamoja na abiria watatu waliojidai kuwa waombolezaji  wanaoelekea kwa mazishi.
Wanne hao waliokuwa wamesafiri zaidi ya kilomita 370 kutoka Nairobi wakiwa wamebeba jeneza tupu walikamatwa katika jimbo la Homa Bay magharibi mwa Kenya.
Tukio hilo la kushangaza liliangaziwa na Waziri wa Afya  wa Kenya Bw. Mutahi Kagwe Jumamosi, ambaye pia alithibitisha kuwa watu hao walifanikiwa kuhadaa polisi na kupita vizuizi kadhaa wakiwa na jeneza hilo.
Bw. Kagwe aliongeza kuwa dereva huyo ametengwa na abiria wake watatu kuwekwa karantini.
Waziri wa Afya alisema serikali inachunguza madai kwamba baadhi ya watu wanatoa hongo kwa polisi wanaolsimamia vizuizi vya barabarani.
Malori yanayoenda safari za mwendo mrefu pia zinachunguzwa kutokana na madai ya kuwasafirisha watu kinyemela kutoka jijini Nairobi.
Karibu wiki mbili zilizopita serikali ya Kenya ilitangaza hatua kali za kudhibiti kuenea kwa virusi vya corona ambapo iliweka marufuku ya usafiri wa kuingia na kutoka mkuu wa Nairobi na maeneo mengine matatu ambayo yanasadikiwa kuwa na viwango vya juu vya maambukizi ya ugonjwa wa Covid-19.
Kufikia sasa Kenya ina jumla ya wagonjwa 262 wa covid-19 baada ya watu 16 wapya kuthibitishwa kuwa na virusi Jumamosi.
Kwengineko shughuli za biashara katika mtaa wa Eastleigh jijini Nairobi, zimesitishwa katika juhudi za kukabiliana na kusambaa kwa virusi vya corona.
Chama cha wafanyabishara wa Eastleigh kimesema hatua ya kufunga maduka ilichukuliwa baada ya kubainika kuwa wafanyabiashara "wameshindwa kuzingatia muongozo uliotolewa na wizara ya afya, kama vile watu kutokaribiana na kunawa mikono ama kuvalia barakoa".
Hata hivyo watu wanaoendesha biashara ya kuuza dawa, chakula na wale wanaouza katika maduka ya jumla hawataathiriwa na hatua hiyo.
Eastleigh inakadiriwa kuwa na maduka madogo 18,000 na maduka makubwa 60 yanayouza bidhaa za kielektroniki na bidhaa zingine kama vile, nguo zinazoagizwa kutoka China, mataifa ya mashariki ya kati  na ulaya.
Pia ni  kituo kikuu cha watu wanaosafiri kutoka maeneo mengine ya Kenya kuelekea Afrika Mashariki na Kati kwa sababu za kibiashara commercial reasons.
Zaidi ya mwezi mmoja baada ya Kenya kuripoti mgonjwa wa kwanza wa Covid-19, kumekuwa na hofu ya ongezeko la maambukizi katika jamii kila siku.
Majimbo kadhaa nchini humo yameripoti visa vipya vya maambukizi huku waziri wa usalama wa ndani  Dk Fred Matiang'i akionya huenda hatua za kudhibiti maambukizi zikaimarishwa katika maeneo ya makazi.
Mapema wiki hii rais wa Kenya Uhuru Kenyata alitangaza hatua zifuatazo kukabiliana na Covid-19
Wizara ya Afya na huduma za umma itaanzisha hazina ya kuwasaidia wafanyakazi wa Afya wanaokabiliana na mlipuko wa virusi vya corona
Wizara ya elimu itachukua hatua kuwalinda wanafunzi kutokana na athari mbaya za hatua zilizochukuliwa kukabiliana na Covid-19
Mamlaka ya usambazaji wa tiba nchini Kenya  itaondoa masharti ya ununuzi wa vifaa vya kujilinda dhidi ya Covid-19 kwa takriban miezi mitatu ili kurahisishia kaunti kununua vifaa hivyo.
Nyumba za watu wasiojiweza jijini Nairobi zitafaidi kutokana na fedha zilizotengwa na serikali kusaidia familia zisizojiweza
Bunge litapitisha tena mapendekezo na miswada kuhusu vichocheo vya uchumi.
Ili kuhakikisha msaada unagawanywa kwa njia salama, mfuko wa hali ya dharura wa kukabiliana na Covid-19, Kenya na mashirika mengine ya usalama yatashirikiana kuratibu miradi kama ule wa Adopt a Needy Family, ambapo raia wa Kenya wanasaidiana kipindi hiki cha janga kuhakikisha hatua zinachukuliwa bila kufuata urasimu
Afisa yeyote wa polisi atakayekiuka sheria wakati anatekeleza hatua za kukabiliana na usambaaji wa virusi atakabiliwa na mkono wa sheria.
Kenya imepokea karibia vifaa 40,000 vya kupimia Jumatano ikiwa ni katika kuimarisha hatua za kuimarisha uwezo wa kupima watu kunakoendana na lengo la kupima, kutengwa walioathirika na kutibu.
Wizara ya afya ilitangaza Jumatano kwamba nchi hiyo imepokea vifaa vya kupimia mfano wa vijiti 18,900, vifaa vya kuwekea vipimo 18,912, sare na vifaa vya kujikinga kwa wahudumu wa afya 3,790, vipimajoto vya kushikililiwa, glavu na mashine za kupuma kutoka kwa mfanyabiashara wa kundi la Alibaba, Jack Ma.
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
Sogeza uone ramani
Chanzo: Chuo kikuu cha Johns Hopkins, maafisa wa eneo
Mara ya mwisho kufanyiwa mabadiliko 22 Aprili 2020, 07:00 GMT +1.
</doc>
<doc docid='bbc_habari-52501667' lang='swa' type='mono' source_url='https://www.bbc.co.uk/swahili/habari-52501667' term='COVID'>
Virusi vya corona: Wagonjwa wa corona 4 wafariki huku 15 wakipata maambukizi Kenya
Kenya imeripoti jumla ya visa 411 vya maambukizi ya virusi vya corona Ijumaa, kwa mujibu wa taarifa za hivi punde zilizotangazwa na Waziri wa Afya wa nchi hiyo Bwana Mutahi Kagwe.
Kenya imeripoti jumla ya visa 411 vya maambukizi ya virusi vya corona Ijumaa, kwa mujibu wa taarifa za hivi punde zilizotangazwa na Waziri wa Afya wa nchi hiyo Bwana Mutahi Kagwe.
Bwana Kagwe amesema kuwa watu 15 zaidi wamepatikana na virusi bya corona kufuatia uchunguzi wa vipimo vya sampuli  1,434  vilivyofanywa saa 24 zilizopita.
Kenya ambayo ilithibitisha kupata maambukizi ya kwanza ya corona mwezi Machi, imekwishapima sampuli  21,702 kutoka maeneo mbali mbali ya nchi hadi kufikia tarehe 1 Mei.
Waziri huyo wa afya amesema kuwa idadi ya watu waliopona virusi vya corona imepanda na kufikia watu 150 huku sita zaidi  wakiruhusiwa kwenda nyumbani baada ya kupona.
Wizara hiyo imesema kuwa idadi ya vifo vilivyosababishwa na Covid-19 imefikia watu 21 baada ya wagonjwa 4 zaidi kufariki dunia.
Kufuatia kutangazwa kwa upimaji wa jumla katika maeneo ya nchi, wizara imefanya shughuli hiyo  katika eneo lenye msongamano wa watu wengi la Kawangware jijini Nairobi siku ya Ijumaa.
Lengo la shughuli hiyo ni kuwabaini na kuwatenga watu walioambukizwa na kutafuta watu waliokutana nao ili kuzuwia kusambaa zaidi kwa virusi vya corona.
Baadhi ya hatua zilizotangazwa na rais Uhuru Kenyatta kufuatia janga la corona:
1.Wizara ya Afya na huduma za umma itaanzisha hazina ya kuwasaidia wafanyakazi wa Afya wanaokabiliana na mlipuko wa virusi vya corona.
2. Wizara ya elimu itachukua hatua kuwalinda wanafunzi kutokana na athari mbaya za hatua zilizochukuliwa kukabiliana na Covid-19
3. Mamlaka ya usambazaji wa tiba nchini Kenya  itaondoa masharti ya ununuzi wa vifaa vya kujilinda dhidi ya Covid-19 kwa takriban miezi mitatu ili kurahisishia kaunti kununua vifaa hivyo.
4. Nyumba za watu wasiojiweza jijini Nairobi zitafaidi kutokana na fedha zilizotengwa na serikali kusaidia familia zisizojiweza
5.Bunge litapitisha tena mapendekezo na miswada kuhusu vichocheo vya uchumi.
6. Ili kuhakikisha msaada unagawanywa kwa njia salama, mfuko wa hali ya dharura wa kukabiliana na Covid-19, Kenya na mashirika mengine ya usalama yatashirikiana kuratibu miradi kama ule wa Adopt a Needy Family, ambapo raia wa Kenya wanasaidiana kipindi hiki cha janga kuhakikisha hatua zinachukuliwa bila kufuata urasimu
7.Afisa yeyote wa polisi atakayekiuka sheria wakati anatekeleza hatua za kukabiliana na usambaaji wa virusi atakabiliwa na mkono wa sheria.
Wakati huohuo, Kenya imepokea karibia vifaa 40,000 vya kupimia ikiwa ni katika kuimarisha hatua za kuimarisha uwezo wa kupima watu kunakoendana na lengo la kupima, kutengwa walioathirika na kutibu.
Wizara ya afya imetangaza Jumatano kwamba nchi hiyo imepokea vifaa vya kupimia mfano wa vijiti 18,900, vifaa vya kuwekea vipimo 18,912, sare na vifaa vya kujikinga kwa wahudumu wa afya 3,790, vipimajoto vya kushikililiwa, glavu na mashine za kupuma kutoka kwa mfanyabiashara wa kundi la Alibaba, Jack Ma.
Waziri amesema Kenya pia ilikuwa imepokea shehena ya glavu, vifaa vya kujikinga kwenye uso na barakoa zinazovaliwa wakati wa upasuaji kutoka China, Ufaransa na Ujerumani kupitia Shirika la Afya Duniani (WHO).
Weka taarifa mpya tafadhali
Chanzo: Chuo kikuu cha Johns Hopkins (Baltimore, Marekani), maafisa wa eneo
Idadi ya hivi karibuni
                    
                        8 Mei 2020, 11:05 GMT +1
*Vifo kwa kila watu 100,000 walioambukizwa
Weka taarifa mpya tafadhali
Maelezo haya yanatokana na data za mara kwa mara kutoka Chuo kikuu cha Johns Hopkins na huenda yasiangazie hali halisi ya mambo yalivyo katika kila nchi.
**Data zilizopita za visa vipya ni vya wastani wa siku tatu mfulurizo.Kutokana na na marekebisho ya idadi ya visa, wastani hauwezi kuhesabiwaÂ katika tarehe hii.
Chanzo: Chuo kikuu cha Johns Hopkins (Baltimore, Marekani), maafisa wa eneo
Takwimu zilizowekwa mara ya mwisho 8 Mei 2020, 11:05 GMT +1
</doc>
<doc docid='bbc_habari-52439306' lang='swa' type='mono' source_url='https://www.bbc.co.uk/swahili/habari-52439306' term='COVID'>
Virusi vya corona: New Zealand inadai hakuna wagonjwa wapya walioripotiwa katika jamii
New Zealand inasema kwamba imezuia maambukizi  ya Covid 19 katika jamii hatua ambayo inamaanisha kwamba wameangamiza virusi hivyo.
New Zealand inasema kwamba imezuia maambukizi  ya Covid 19 katika jamii hatua ambayo inamaanisha kwamba wameangamiza virusi hivyo.
Huku wagonjwa wapya wachache wakiripotiwa katika siku kadhaa - mmoja siku ya Jumapili - Waziri mkuu Jacinda Ardem amesema kwamba virusi hivyo vimeangamizwa kabisa.
Lakini maafisa wameonya dhidi ya kupunguza kasi dhidi ya virusi hivyo, wakisema kwamba haimaanishi kwamba visa vya ugonjwa huo vimeisha kabisa.
Habari hiyo inajiri saa chache kabla ya New Zealand kuondoa masharti yake makali ya kukaribiana miongoni mwa raia wake.
Kuanzia Jumanne , biashara zisizo na muhimu mkubwa , huduma za Afya na elimu zinatarajiwa kufungua milango yake tena.
Watu wengi hatahivyo watatakiwa kusalia majumbani kila wakati  na kuzuia kukaribiana.
"Tunaufungua uchumi , lakini haturuhusu mikusanyiko ya watu'' , bi Arden alisema katika hotuba hiyo ya serikali ya kila siku kwa umma. News Zealand imeripoti chini ya wagonjwa 1,500 na vifo 19 .
Mkurugenzi mkuu wa Afya nchini New Zealand Ashley Bloomfield alisema kwamba wagonjwa wachache wanaoripotiwa  katika siku za hivi karibuni wanatupatia motisha kwamba tunaafikia lengo letu la kuangamiza ugonjwa huu.
Taifa hilo liliweka baadhi ya masharti makali zaidi  duniani kuhusu usafiri na kukabiliana na virusi hivyo wakati ilipothibitisha wagonjwa wachache.
Ilifunga mipaka yake, na kuanza kuweka masharti ya karantini , kutoa amri ya kutotoka nje  mbali na kuanzisha vipimo vya umma na kuwasaka walioambukizwa.
Fukwe za bahari  na maeneo ya michezo yalifungwa  tarehe 26 mwezi Machi  pamoja na ofisi na shule.
Klabu za burudani na mikahawa pia ilifungwa ikiwemo kununua chakula na kuletewa nyumbani.
Bi Ardern anasema kwamba New Zealand ingeweza kuripoti wagonjwa 1000 kwa siku iwapo hakuchukua hatua hizo za haraka na mapema .
Anasema taifa hilo halijui jinsi hali hiyo ingeweza kuwa mbaya , lakini kupitia majadiliano wamefanikiwa kuzuia maafa mabaya zaidi.
Lakini pia serikali imepongezwa kwa jumbe zake za wazi wakati wa mlipuko huo wa virusi.
Ifikiapo mwendo wa saa sita usiku siku ya Jumatatu taifa hilo litapunguza masharti ya amri ya kutotoka nje kutoka awamu ya nne hadi ya tatu.
Hiyo inamaanisha kwamba biashara zitafunguliwa - ikiwemo mikahawa lakini sio zile zinazohusisha watu kuonana ana kwa ana.
Mikusanyiko ya umma bado imepigwa marufuku na watoto wengi hawatakwenda shule .  Mpaka wa New Zealand utasalia umefungwa.
Nchini Australia ongezeko la maambukizi limepungua kwa kiasi kikubwa  katika wiki za hivi karibuni. Kulikuwa na wagonjwa wapya 16 walioripotiwa siku ya Jumapili.
Sawa na New Zealand , serikali yake imepongezwa kwa hatua zake kukabiliana na tatizo hilo na kura ya maoni inaonesha kwamba uaminifu kwa uongozi umeongezeka.
Masharti makali yameanza kupunguzwa katika baadhi ya maeneo , huku baadhi yao yakipanga kuondoa masharti ya kutokaribiana ili kuruhusu watu kujitokeza katika maeneo ya umma wiki hii.
Katika eneo la Queensland kuanzia siku ya Jumamosi , watu wataruhusiwa kwenda madukani ,kujivinjari katika bustani  kuogelea baharini  iwapo eneo hilo halipo umbali wa dakika 40 kutoka nyumbani.
</doc>
<doc docid='bbc_habari-52501666' lang='swa' type='mono' source_url='https://www.bbc.co.uk/swahili/habari-52501666' term='COVID'>
Virusi vya corona: Wabunge wa Chadema wajiweka karantini kuepuka kusambaa kwa virusi.
Chama kikuu cha upinzani nchini Tanzania Chadema, kimewataka wafuasi wake bungeni kuacha kuhudhuria vikao vya bunge na kukaa mbali na majengo ya bunge ya Dodoma na Dar es salaam ili kuzuwia kusambaa kwa virusi vya corona.
Chama kikuu cha upinzani nchini Tanzania Chadema, kimewataka wafuasi wake bungeni kuacha kuhudhuria vikao vya bunge na kukaa mbali na majengo ya bunge ya Dodoma na Dar es salaam ili kuzuwia kusambaa kwa virusi vya corona.
Hatua hii ya upinzani inakuja wakati bunge hilo liliomboleza vifo vya wabunge watatu waliokufa katika kipindi cha chini ya wiki mbili.
Chadema kimewataka wabunge wasitisha vikao vya bunge na kujiweka karantini kwa walau wiki mbili.
Miongoni mwa waunge watatu waliofariki Dkt.  Augustine Mahiga, ambaye kifo chake cha ghafla kimetokea leo alfajiri.
Hadi kifo chake kinatokea Bwana Mahiga alikua waziri wa katiba na na masuala ya sheria wa Tanzania na awali alishikilia nyadhfa za kidiplomasia katika Umoja wa Mataifa na Somalia ambapo alikuwa mmoja wa wanadiplomasia walioheshimika barani Afrika.
Ingawa maafisa hawajahusisha vifo vya wabunge waliokufa na virusi vya corona, serikali imekua ikikosolewa kwa kupuuza janga la corona na kwa kutoweka hatua kali za kukabiliana na maambukizi ya  Covid-19.
Chadema kimekua kikisisitiza serikali iache kupuuza virusi vya corona na kuchukua hatua kama zilizochukuliwa na nchi nyingine duniani zikiwemo za Afrika kudhibiti maambukizi badala ya kutumia nyungu kujifukiza.
Kiongozi wa Upinzani na mbunge wa Chadema Freeman Mboe amekua akiishauri serikali kuchukua hatua mbali mbali kukabiliana na virusi vya covid-19:
Idadi rasmi ya watu walioambukizwa virusi  nchini Tanzania imeripotiwa kufikia watu 480.
</doc>
<doc docid='bbc_habari-52489002' lang='swa' type='mono' source_url='https://www.bbc.co.uk/swahili/habari-52489002' term='COVID'>
Virusi vya corona Ecuador: Wakati familia zinatafuta wapendwa wao mwanamke apatikana akiwa hai
Ecuador, taifa dogo ambalo limeathirika vibaya na Covid-19, hospitali hakuangaliliki na familia zinahitajika kutafuta miili ya jamaa wao waliokufa.
Ecuador, taifa dogo ambalo limeathirika vibaya na Covid-19, hospitali hakuangaliliki na familia zinahitajika kutafuta miili ya jamaa wao waliokufa.
Lakini taifa hilo la Amerika Kusini linaloendelea kupokea habari mbaya kila upande, mwanamke mmoja ametangazwa amekufa, amepatikana akiwa hai taarifa ambayo imegonga vichwa vya habari nchini humo.
Familia ya Alba Maruri, 74, ilifahamishwa mwezi jana kwamba  jamaa huyo amekufa nakutumiwa majivu ya mpendwa wao baada ya mwili wake kuchomwa.
Lakini Maruri alipata fahamu baada ya kuwa katika hali ya kutojijua kabisa kwa wiki tatu hospitali na kumuomba daktari ampigie simu dada yake.
Alba Maruri alilazwa hospitalini katika mji wa Guayaquil, kitovu cha mlipuko wa Covid-19 huko Ecuador.
Hapo, mamlaka tayari ilikuwa inapitia kipindi kigumu kukusanya miili ya waliokufa nyumbani.
Nchi hiyo yenye idadi ya watu milioni 17 ambayo ni kidogo kuliko majirani zao, Ecuador imeathirika vibaya na Covid-19 ikiweka rekodi ya watu zaidi ya 22,000 waliopata maambukizi huku wengine karibia 600 wakiaga dunia.
InÃ©s Salinas na mume wake Filadelfio wote walikufa Machi 30.
Familia hiyo ilizungumza na BBC Mundo na kusema walilazimika kusubiri kwa siku nne kabla ya mamlaka kuwasili nyubani kwao na kuchukua miili hiyo.
Walikuwa wamefunga miili hiyo kwa karatasi ya plastiki wakati wanasubiri, anasema Bertha, dada yake InÃ©s'. Lakini sasa anataka kujua nini kilichotokea baada ya miili hiyo kuchukuliwa kutoka nyumbani.
"Tuliambiwa kwamba tusubiri na kuwa watazikwa muda wowote ule na mamlaka," anasema.
Lakini tangu wakati huo mamlaka haijawahi kuwasiliana nao.
"Hata nimewasilisha malalamiko rasmi. Hatujui cha kufanya."
Mfumo wa afya ulioporomoka
Tatizo la Salinas sio jambo geni: makumi ya watu wanajitahidi kuwasiliana na hospitali, wanatembelea vyumba vya kuhifadhia maiti na kuwasiliana na polisi wakati wanapoendelea kutafuta miili ya wapendwa wao.
Idadi kubwa ya vifo katika mji wa Guayaquil imesababisha kuporomoka kabisa kwa mfumo wa afya tangu mwezi Machi.
Hospitali zilipeleka miili ya waliokufa kwenye makazi maalum inapohifadhiwa.
Familia zinahitajika kutembelea nyumba hizo maalum kutafuta wapendwa wao.
Baadhi ya raia wanatembelea sehemu hizo usiku na mchana.
DarÃ­o Figueroa ni mmoja ya jamaa waliofanikiwa kupaata mwili wa mama yao, Santa Marianita Barzola Martillo.
Mwili huo ulikuwa kando na miili mingine mingi iliyorundikwa.
Ameiambia BBC Mundo: "Tulikuwa tumesubiri kwa siku kadhaa hospitali na tukaamua kuanza kufuatilia kwa karibu. Tukaamua kwenda kwenye maeneo ambao miili zinahifadhiwa tukiwa wengi na tukafanikiwa kushawishi walinzi na kuturuhusu kuingia ndani ili kujitafutia wenyewe mwili wetu.
"Tulijifunika makaratasi vichwani wengine wakaleta barakoa na glavu. Harufu mbaya ilikuwa imetanda kila sehemu. Ilichukiza sana kuona vile miili ilivyorundikana pamoja mmoja baada ya mwengine ikiwa imevishwa mifuko ya plastiki."
Katika ya hali ya sintofahamu, watu wengi huko Ecuador walishtushwa na taarifa za Bi. Maruri hakuwa miongoni mwa wafu waliokufa kwa Covid-19 kama ilivyosemekana awali.
Familia yake ilikuwa na furaha kupindukia lakini bado haikufahamika jivu walilopewa na kulihifadhi nyumbani kwao lilikuwa ni la nani.
Machi 27, familia hiyo iliarifiwa kwamba Bi. Maruri amekufa baada ya kulazwa hospitalini akiwa na kiwango cha juu cha joto na matatizo ya kupumua.
Walioneshwa jeneza hospitalini lakini wakalazimika kusimama mbali ili kuchukua tahadhari kuzuia kusambaa kwa ugonjwa wa corona.
"Niliogopa kuona uso wake," Mpwa wa Maruri, Jaime Morla, ameliambia shirika la AFP. "Nilikuwa umbali wa mita moja unusu. Alikuwa na nywele zilezile na ngozi yake vilevile."
Mwili wake ulichukuliwa na kuchomwa na familia ikapewa majivu.
Kiuhalisia, Bwana Maruri alikuwa amepoteza fahamu na kuamka wiki tatu badae na kuanza kumuulizia dada yake.
"Hii ni miujiza. Kwa karibia mwezi mzima tulidhania amekufa," amesema dada yake, Aura. "Na sasa hivi tumehifadhi majivu ya mtu mwengine kwetu nyumbani."
Hospitali imeomba msamaha kwa mchanganyiko huo.
Familia hiyo inasema inataka mamlaka kuwafidia na kuwarejeshea pesa walizotumia kugharamia mwili wao kuchomwa.
Bi. Maruri pia amenunuliwa godoro jipya kwasababu familia yake ilikuwa imetupa lile godoro lake la kitambo.
Lakini wakati familia ya Maruri ikiwa imepata faraja hasa baada ya kumpata jamaa wao akiwa hai, kuna familia nyengine nyingi zinazoendelea kutafuta miili ya wapendwa wao.
Kwasababu ya ghasia zinazotokea na hofu ya kupata maambukizi, familia haziwezi kuaga miili ya wapendwa wao.
Mercedes, dada yake mdogo Salinas, anasema familia yake ilishirikiana kupata mahala pa kuzika wazazi wake.
"Lakini je tutafanyaje ikiwa hawatatup miili ya wapendwa wetu?," anasema.
"Ni jambo la kuhuzunisha sana kutofahamu pale walipo mama yangu na baba yangu. Ni jambo baya sana kutokuwa na mahala pa kukimbilia."
</doc>
<doc docid='bbc_habari-52547784' lang='swa' type='mono' source_url='https://www.bbc.co.uk/swahili/habari-52547784' term='COVID'>
Virusi vya corona: Shirikisho la kandanda Tanzania lajiandaa kuendelea kwa ligi
Shirikisho la mpira wa miguu nchini Tanzania TFF pamoja na bodi ya ligi hiyo TPLB zinajiandaa kuendelea na ligi ya mchezo huo nchini licha ya kuwepo kwa virusi vya corona.
Shirikisho la mpira wa miguu nchini Tanzania TFF pamoja na bodi ya ligi hiyo TPLB zinajiandaa kuendelea na ligi ya mchezo huo nchini licha ya kuwepo kwa virusi vya corona.
Kulingana na taarifa liliotuma kwa vyombo vya habari na shirikisho hilo limeanza kujiandaa kwa mwechi za ligi hiyo kufuatia hatua ya rais wa taifa hilo John Pombe Magufuli kupendekeza kundelea kwa ligi hiyo.
Akizungumza katika hafla ya kumuapisha waziri mpya wa maswala ya katiba siku ya Jumapili Mwigulu Nchemba nyumbani kwake huko Chato, Magufuli alisema kwamba amewasilisha pendekezo hilo kwa washauri wake ambao wanakutana kujadiliana jinsi mashindano hayo yatakavyoanza.
Hatahivyo aliongezea kwamba mashabiki watalazimika kutazama mechi hizo katika runinga ili kuzuia uwezekano wa maambukizi ya virusi vya corona.
Katika taarifa yao TFF na TPLB wamesema kwamba wanaendelea na mchakato wa ndani kuelekea kurejea kwa ligi.
Hatahivyo taarifa hiyo imeongezea kwamba kurejea kwa ligi hiyo hatahivyo kutetegemea uamuzi wa serikali ambayo itatangaza muda mwafaka wa kurudi kwa ligi hiyo.
Taarifa hiyo imeendelea kusema kwamba kwa sasa mchakato huo ni wa ndani na kwamba wanachama wa shirikisho hilo wanapaswa kutekeleza agizo la awali la kuepuka mikusanyiko.
Wamesema kwamba watatoa muongozo mwengine baada ya kupata muongozo wa serikali.
Akizungumzia kuhusu kurejea kwa ligi hiyo rais Magufuli alisema: Napendekeza kwamba tuanzishe mechi za ligi yetu ya soka , lakini watu wataruhusiwa kutazama katika runinga. Nasubiri ushauri wa wataalam ili ligi iendelee'', alisema katika hotuba ilipeperushwa moja kwa moja kutoka nyumbani kwake Chato Geita.
Tanzania iliripoti kisa chake cha kwanza cha Covid-19 tarehe 16 mwezi Machi. Tangu wakati huo, idadi hiyo imeongezeka maradufu hadi 480.
Kati ya visa hivyo wagonjwa 167 wamepona na wameruhusiwa kujiunga na familia zao nyumbani huku watu 16 wakiripotiwa kufariki.
Tarehe 16 mwezi Machi, taifa hilo lilitangaza kufungwa kwa shule kuanzia zile za chekechea hadi fomu 6 kwa siku 30.
Akizungumzia kuhusu soka, rais Magufuli amesema kwamba hakuna ushahidi kwamba wale wanaofanya mazoezi wanaweza kuathiriwa na mlipuko wa Covid-19.
'Inawezekana kwamba tutaishi na Covid-19 kama vile ambavyo tumekuwa tukiishi na virusi vya ukimwi na magonjwa mengine'', alisema.
</doc>
<doc docid='bbc_habari-52306226' lang='swa' type='mono' source_url='https://www.bbc.co.uk/swahili/habari-52306226' term='COVID'>
Virus vya corona: Trump asema 'wamepita kilele cha maambukiziâ mapya Marekani
Rais Donald Trump amesema kuwa Marekani "imefikia kilele" cha visa vya ugonjwa mpya wa Covid-19 na kutabiri kuwa baadhi ya majimbo yataondoa marufuku ya kutotoka nje na kurejea katika hali ya kawaida mwezi huu.
Rais Donald Trump amesema kuwa Marekani "imefikia kilele" cha visa vya ugonjwa mpya wa Covid-19 na kutabiri kuwa baadhi ya majimbo yataondoa marufuku ya kutotoka nje na kurejea katika hali ya kawaida mwezi huu.
Katika maelezo take ya kila siku White House kuhusu ugonjwa huo, Bw Trump amesema muongozo mpya wa kurejelea shughuli za kawaida utatangazwa siku ya Alhamisi baada ya kuzungumza na magavana.
"Tutarejelea hali ya kawaida wanangu, tena sisi sote," rais alisema. "Twataka nchi yetu tena."
Marekani in a zaikai ya watu 638,000 waliothibitishwa kuwa ugonjwa wa Covid-19 na zaidi ya vifo 30,800.
""Takwimu za kitaifa zinaashiria, tumepita kilele cha maambukizi mapya ya virus vya corona," Bw Trump aliwaambia waandishi wa habari Rose Garden siku ya Jumatano.
"Ni matumaini yangu tutaendelea hivyo, na tutaendelea kufanya kupiga hatua zaidi''
Alipoulizwa Marekani ina idadi kubwa ya watu 136,908, waliofariki katakana na ugonjwa huo kote duniani, Bw Trump alilaumu baadhi ya mataifa kwa kutoa taarifa za uongo kuhusu idadi ya vifo.
"Kuna mtu anaamini idadi ya vifo vya baadhi ya nchi?" alisema, na kutaja China.
Pia alisema Marekani inachunguza madai kuwa virusi vya corona vilikuzwa ndani ya maabara mjini  Wuhan na kwamba chanzo chake sio soko la mji huo.
Vyombo vya habari nchini Marekani vimeripoti kuwa ubalozi wa nchi hiyo mjini Beijing unahoji usalama wa maabara mbili iliyopo Wuhan.
Hatahivyo siku ya Jumanne Jenerali Mark Milley, mwenyekiti wa pamoja wa wakuu watumishi wa umma, alisema idara ya ujasusi wa Marekani inaamini huenda janga la corona 'sio jana la  kawaida'.
Utawala wa Trump uliwahi kusema kuwa Mei mosi ndio tarehe ambayo taifa hilo huenda ikarejelea hali yake ya kawaida, lakini rais alisema baadhi ya majimbo huenda yakafanya hivyo kabla ya wakati huo.
"Nafikiria itakuwa wakati wa kufurahisha sana," alisema.
Alipoulizwa kuhusu hatari ya taifa hilo kuondoa marufuku ya kutoka nje mapema, Bw.Trump alisema: "Kuna hatari ya vifo ikiwa wataendelea na amri hiyo."
Aligusia masuala ya afya ya akili, akisema nambari za simu ya dharura "imelipuka" huku uchumi ukisitishwa.
Mamilioni ya Wamarekani wamepoteza kazi kutokana na amri iliyowekwa ya kudhibiti maambukizi ya corona  kote nchini huku viwango vya ukosefu wa ajira vikivunja rekodi.
Mauzo ya bidhaa yalishuka kwa asilimia 8.7 mwezi Machi, kiwango ambacho hakijawahi kushuhudiwa tangu mwaka 1992, kwa mujibu wa ripoti ya serikali iliyotolewa siku ya Jumatano.
Huku hayo yakijiri Magavana katika majimbo ya Connecticut, Maryland, New York na Pennsylvania wametoa amri au muongozo wa wakazi kuvalia barakoa wanapojiandaa kurejelea shughuli zao za kawaida katika jamii wiki chache zijazo.
"Tutarejelea hali yetu ya kawaida - itakuwa kawaida mpya," Gavana wa Connecticut Ned Lamont alisema.
Siku ya Jumatano, Meya wa Los Angeles Eric Garcetti alisema mikusanyiko mikubwa ya watu kama vile ya michezo na matamasha huenda isiruhusiwe katika jiji hilo hadi 2021.
Waziri wa mambo ya nje wa Marekani Mike Pompeo amesema China lazima "iweke wazi" suala la  coronavirus, alipo mpigia mwenzake wa Beijing, Yang Jiechi, ilisema Wizara ya mambo ya ndani chi hiyo.
Bw. Pompeo amekuwa akilaumu Beijing kwa kuficha kiwango cha mlipuko wa virusi vya corona siku za awali, madai ambayo China inapinga.
</doc>
<doc docid='bbc_habari-52590779' lang='swa' type='mono' source_url='https://www.bbc.co.uk/swahili/habari-52590779' term='COVID'>
Virusi vya corona: Walioambukizwa corona waoongezeka Madagascar licha ya kuwa na 'dawa'
Idadi ya wagonjwa wa corona inaendelea kuongezeka Madagascar licha ya nchi hiyo kudai kuwa imepata ''dawa'' ya mitishamba ya kukabiliana na kuponywa maradhi hayo.
Idadi ya wagonjwa wa corona inaendelea kuongezeka Madagascar licha ya nchi hiyo kudai kuwa imepata ''dawa'' ya mitishamba ya kukabiliana na kuponywa maradhi hayo.
Kufukia sasa nchi hiyo ina jumla ya watu 195 waliambukizwa virusi vya corona baada wagonjwa wengine wapya 35 kuripotiwa siku ya Alhamisi.
Mwezi uliopita, rais Andry Rajoelina alizindua dawa ya kienyeji inayofahamika kama Covid-Organics ambayo alisema inaweza kuzuia na kuponya ugonjwa wa corona.
Kabla ya uzinduzi wa dawa hiyo Taasisi ya taifa ya tiba nchini Madagascar (Anamem) ilimeonyesha wasiwasi wake juu ya ufanisi wa dawa hiyo inayoelezewa na rais Andry Rajoelina kama yenye uwezo wa kuzuwia na kuponya corona.
Taasisi hiyo ilisema kuwa mitishamba inaweza kudhuru afya ya mtu kwani "hakuna ushahidi wa ufanisi wake kisayansi".
Shirika la habari la AFP lilimnukuu Dkt Charles Andrianjara, Mkurugenzi mkuu wa taasisi ya utafiti ya Imra, akisema kuwa Covid-Organics inapaswa kutumiwa kama kinga.
Lakini alijihadhari zaidi kuzungumzia zaidi juu ya matumizi ya dawa hiyo kama tiba.
Shirika la Afya Duniani (WHO) linasema kuwa hakuna ushahidi wa tiba ya Covid-19 baada ya Bwana Rajoelina  kutangaza  dawa yake.
Likizungungumzia dawa ya Covid-Organics, WHO liliambia BBC kwamba shirika hilo la dunia halishauri "matibabu ya kibinafsi ya dawa zozote... kama njia ya kinga au tiba ya Covid-19."
Lilirejelea kauli za Mkuu wa WHO Tedros Adhanom Ghebreyesus kwamba "hakuna njia za mkato" za kutafuta dawa ya kupambana na virusi vya corona.
Majaribio ya kimataifa yanaendelea kupata tiba yenye ufanisi, WHO iliongeza.
Siku ya Jumatano Jumuia ya Kiuchumi, ya mataifa ya Afrika Magharibi (Ecowas) ilipinga ripoti kuwa iliagiza ''dawa'' ya corona kutoka Madagascar.
Ecowas ilisema kuwa "inafahamu kumekuwa na madai tofauti tiba ya corona ambayo imetolewa kutoka maeneo tofauti duniani, lakini inaweza tu kuidhinisha dawa ambayo ubora wake umeidhinishwa kupitia utafiti wa kisayansi".
Mnamo Mei 3, Rais wa Tanzania John Pombe Magufuli alisema kuwa atatuma ndege Madagascar kwenda kufuata dawa ya hiyo mitishamba.
Wakati huo Bw. Magufuli alisema kuwa amewasiliana na Madagascar baada ya kupokea barua rasmi kutoka nchi hiyo iliyoeleza kuwa wamegundua dawa ya corona.
Shirika la Afya Duniani limesema ni muhimu dawa zinazosemekana kuwa na uwezo wa kutibu kufanyiwa majaribio kwanza na kuonya kuwa huenda watu wakaona wamepata tiba na kujihisi kuwa salama ikiwa watakuwa na imani na dawa ambazo hazijafanyiwa majaribio.
</doc>
<doc docid='bbc_habari-52369193' lang='swa' type='mono' source_url='https://www.bbc.co.uk/swahili/habari-52369193' term='COVID'>
Virusi vya corona: Imamu na Askofu Tanzania waeleza kwanini wameamua kufunga nyumba za ibada
Nyumba za ibada nchini Tanzania zingali wazi tofauti na maeneo mengi ulimwenguni wakati huu wa janga la virusi vya corona.
Nyumba za ibada nchini Tanzania zingali wazi tofauti na maeneo mengi ulimwenguni wakati huu wa janga la virusi vya corona.
Rais wa nchi hiyo John Pombe Magufuli ameruhusu makanisa na misikiti kusalia wazi ili watu waombe kwa imani zao dhidi ya virusi hivyo hatari.
Lakini, baada ya kasi ya maambukizi kuongezeka Imamu mmoja na Askofu mmoja nchini humo wamechukua hatua zao binafsi za kufunga nyuma za ibada.
Askofu Severine Niwemugizi wa Jimbo la Rulenge-Ngara amesitisha ibada zote za jumuiya katika jimbo lake huku Imamu Said Haroun kutoka mkoa wa Arusha pia amefunga msikiti anaoungoza.
Kufahamu kwa nini wamechukua hatua hiyo BBC imezungumza nao wote wawili.
Askofu anasema alichukua uamuzi huo ili kuwalinda waumini.
"Baada ya kujifunza kutoka kwa nchi jirani na nchi za Ulaya na Marekani tukiona jinsi virusi vinavyoteketea watu wengi sana na kwa muda mfupi.
Na maambukizi ya mgonjwa wa kwanza virusi vya corona, mkoani Kagera aliyekuwa anatokea Burundi alivyobainika katika eneo letu, tukaona ni busara kufunga makanisa.
Kwa sababu maambukizi mengi yanapitia katika mkusanyiko na watu na Afrika bado tuna imani sana, hivyo wanakuja sana kanisani hivyo tukaona kuwa ni bora kusitisha misa kwa muda.
''Si kwamba hatuna imani, au hatumpendi Mungu au hatumuamini hapana, ni kutokana na hatari iliyopo mbele yetu."
Naye Imamu Said Haroun wa mkoani Arusha anasema, alifikia uamuzi wa kufunga msikiti ili kuzuia maambukizi ya Corona.
"Hapa Arusha tuliamua kufikia hatua ya kufunga msikiti baada  kuwepo kwa tetesi kuwa kuna wengi hawajapata vipimo na hivyo si rahisi kujua nani anaumwa.''
Na baada ya kuona mgonjwa wa kwanza ametokea mkoani kwetu na bado waumini hawafuati au hawazingatii maelekezo ya yaliyotolewa, tukaona ni vyema kufunga ili kuepusha madhara zaidi.
Tahadhari na njia ya kujikinga na ugonjwa huu bado haufuati, maisha ya waumini wetu ni muhimu zaidi ndio maana tumeamua kuchukua tahadhari mapema hata kama serikali haijatoa maelekezo.
Lakini Tanzania kumekuwa na siku tatu za kusali kwa muda wa siku tatu.
Askofu anasema anafurahi kuwa serikali yake inampenda Mungu na anashukuru kwa hilo lakini ni vyema kwa watu kusali nyumbani ili kujikinga na maambukizi.
''Kuna wakati kanisa lilipata shida na watu wakasali kwenye mahandaki lakini sasa mahandaki yetu yako kwenye nyumba zao, sehemu ya kukomunika ndio watakosa lakini neno la Mungu wanaweza kusali wakiwa nyumbani.'' alisema
Kwa waumini wa dini ya Kislamu siku ya Alhamisi ni siku muhimu sana katika kalenda ya kidini.
Alhamisi wiki hii inaashiria mwanzo wa mfungo wa mwezi mtukufu wa Ramadhan, wakati ambao waumini wanatakiwa kufunga kula na kunywa kuanzia machwo hadi jioni jua linapotua.
Lakini mwaka huu kutokana na janga la Covid-19 lililokumba dunia nzima na kusababisha kufungwa kwa maeneo ya ibada ikiwa ni pamoja na kuzuru miji mitukufu ya - Mecca, Medina pamoja naeneo mengine duniani.
Nchini Tanzania Imam Said Haroun kutoka msikiti wa Msasani mjini Arusha ameamua kufunga msikiti wakati wa mwezi mtukufu wa Ramadhan.
''Tunahofia janga la corona litawaathiri waumini wetu na njia pekee ya kukomesha maambukizi ni kufunga msikiti'' alisema Sheikh Harun
Huenda watu wengi wakapongeza hatua yake lakini swali ni je kwanini serikali ya Tanzania haijatoa amri kufungwa kwa sio tu misikiti lakini pia na maeneo mengi ya kuabudu?
Akijibu swali la BBC Sheikh Harun alisema hatua yake imezingatia mafundisho ya dini ya kiislamu kwa sababu ni dini inayojali maslahi ya binadamu.
Hatua hiyo hata hiyo imepokelewa kwa hisia mseto. Anasema kuna wale ambao wanaunga mkono na wale wanaopinga lakini wametuoa mafunzo kwa umma na baadhi yapo wameelewa.
Sheikh Harun anasema Msikiti pia uliwahi kupata changamoto, na waislamu wakatakiwa kusali nyumbani hivyo si jambo geni kwa waislamu kusitisha kusali msikitini kwa ajili ya janga.
''Janga lishawahi kutokea hata wakati wa uhai wa Mtume Mohammad...na wakati huo Mtume aliwaambia maswahaba wake ikiwa mtu ameambukizwa ajitenge iliasiwaambukize watu wengine''
Aliongeza kuwa huenda serikali inasubiri kuona mikakati iliyoweka kama itafanya kazi lakini wao kama viongozi wa kidini waliafikiana kuchukua hatua kwa kuzingatia mafundisho ya Quran.
Aidha viongozi wote wawili wamesisitiza kuwa hawajakurupuka kuchukua maamuzi haya, hawaoni kuwa maamuzi yao hayakuwa sahihi.
Wanasema wataendelea kutoa maelekezo kwa waumini na uzuri mitandao inasaidia.
Bora waumini wajiombee wao wenyewe wakiwa nyumbani na waliombee taifa waikiwa nyumbani  kwa wakati huu wa dharura.
</doc>
<doc docid='bbc_habari-51276277' lang='swa' type='mono' source_url='https://www.bbc.co.uk/swahili/habari-51276277' term='SARS'>
Coronavirus: Idadi ya waliopoteza maisha nchini China yafikia 106, hatua madhubuti zachukuliwa
Mamlaka za China zimesema kuwa watu 106 wamepoteza maisha kutokana na virusi vya Corona na zaidi ya watu 4000 wameambukizwa.
Mamlaka za China zimesema kuwa watu 106 wamepoteza maisha kutokana na virusi vya Corona na zaidi ya watu 4000 wameambukizwa.
Wakati huohuo nchi hiyo imeweka katazo kali la kusafiri ili kuzuia maambukizi zaidi.
Mji wa Wuhan, ambao unaelezwa kuwa chanzo cha maambukizi ya virusi.
Idadi ya walioambukizwa kimataifa imeongezeka kukiwa na taarifa za maambukizi mapya huko Singapore na Ujerumani.
Nchini China, miji mikubwa kadhaa imesitisha huduma ya usafirishaji wa Umma.
Mlipuko wa ugonjwa huu umekuja wakati wa sherehe za mwaka mpya ambazo huwakutanisha mamilioni ya watu nchini humo wakisafiri kuwatembelea ndugu na marafiki.
Sherehe za mwaka mpya zilisogezwa mbele kwa siku tatu mpaka siku ya Jumapili, ili kudhibiti kuenea kwa maambukizi.
Marekani, ambayo ina maambukizi ya watu kadhaa, imewataka  raia wake ''kufikiria upya suala la kusafiri''  kwenda China na imeshauri kutosafiri kwenda Hubei.
Nchi nyingine nyingi zimetahadharisha safiri za kwenda China huku wengine wakipanga kuwasafirisha raia wao waliokwama mjini Wuhan.
Mpaka sasa hakuna vifo vilivyoripotiwa nje ya China.
Virusi vya corona vilianza lini?
Virusi hivi havijawahi kutokea kabla ya mwezi disemba mwaka 2019 na vikapewa jina la "novel coronavirus".
Virusi vya aina hii huwa kwa kawaida vinawaathiri wanyama lakini mara nyingine, vinaweza kuwapata binadamu, kwa mfano mlipuko wa ugonjwa wa 'Sars' ambao uliuwa watu wengi China.
</doc>
<doc docid='bbc_habari-51249045' lang='swa' type='mono' source_url='https://www.bbc.co.uk/swahili/habari-51249045' term='SARS'>
Virusi vya corona: Vifo vyaongezeka kadri virusi vinavyosambaa
Vifo vinavyosababishwa na maambukizi ya virusi vya ugonjwa mpya unaofahamika kama 'corona' vimeongezeka nchini China na kufika watu 41, katika sku ya mwaka mpya wao.
Vifo vinavyosababishwa na maambukizi ya virusi vya ugonjwa mpya unaofahamika kama 'corona' vimeongezeka nchini China na kufika watu 41, katika sku ya mwaka mpya wao.
Vifo vingine 15 vilitokea katika jimbo la Hubei, eneo ambalo virusi hivyo vilianzia, ilitangazwa siku ya jumamosi.
Maafisa wa afya  bado wanahangaika kutafuta tiba au kinga ya virusi hivyo kwa kuwa mlipuko wa ugonjwa huo umetokea kipindi ambacho mamilioni ya raia wa China wanasafiri kwa ajili ya sherehe muhimu nchini  humo ya mwaka mpya. Matamasha mengi yamezuiliwa kufanyika katika kipindi hiki.
Kuna visa zaidi ya  1,200 vimethibitishwa nchini China.
Virusi hivyo vimeenea pia bara la ulaya, watu watatu wamethibitika kuwa na ugonjwa huo nchini Ufaransa.
Uchunguzi unaofanywa Uingereza kwa kuwachunguza watu 2000 ambao wamesafiri kutoka jimbo la Hubei kwenda Uingereza.
Australia  imethibisha kuwa na visa kadhaa vya ugonjwa huo katika mji wa Melbourne na Sydney.
Virusi hivyo huwa vinafanyaje?
Virusi vya coronaus, awali vilikuwa havijatambuliwa na wanasayansi, huwa vinamfanya mtu mwenye maambukizi kuwa na dalili za homa na kikohoa.
Hakuna tiba  wala chanjo inayoweza kuzuia maambukizi hayo mpaka sasa.
Ripoti ya awali ilisema kuwa watu 17  ndio wamefariki kutokana na ugonjwa huo, lakini inaonekana watu waliopata maambukizi hayo kuwa wengi zaidi na inaonekana kuwapata watu wazima zaidi.
Ingawa kati ya watu hao waliokufa hivi karibuni, miongoni mwao alikuepo daktari wa Hubei, televisheni ya  China 'Global Television Network ' iliripoti.
Dalili zinaonyesha uanza kwa homa, alafu kinafuata kikohozi kikavu, baada ya wiki mtu anashindwa kuhema vizuri na baadhi ya wagonjwa huwa wanahitaji tiba ya hospitali wakiwa na dalili hizo.
Vitu gani vimekatazwa katika mji wa Hubei?
Watu wamekatazwa kusafiri kutoka mji mmoja mpaka mwingine.
Mji wa Wuhan, ambako mlipuko huo ulianza, vilevile umesitisha huduma zote za usafiri kuanzia wa mabasi yote, feri zote ndege zote na treni zote zimeacha kufanya kazi.
Gazeti la 'The People's Daily' limeripoti kuwa kuanzia jumapili, gari binafsi peke yake ndio zitaruhusiwa kutembea katika barabara za mji wa Wuhan.
Hospital mpya imeanza kujengwa katika mji huo kwa ajili ya wagonjwa wa virusi vya corona. Vyombo vya habari vya China vinasema kuwa ndani ya siku sita , hospital hiyo itakuwa na vitanda 1,000.
Maduka ya dawa katika mji huo yameanza kuishiwa dawa.
Wakazi wa mji huo wameshauriwa wasitokea nje huku barabara zikiwa zimefungwa.
Mji mdogo wa Ezhou, uliopo Hubei, umefunga huduma za treni. Mji wa Enshi umesitisha huduma zote za mabasi.
China yote ikoje?
Kiongozi wa Hong Kong, Carrie Lam, ametoa angalizo la hatua ya tahadhali siku ya jumamosi na kuongeza muda wa likizo za shule kwa wiki mbili.
Maafisa wa mji mkuu wa Beijing,  na Shanghai wamewataka watu wanaotoka katika maeneo yenye maambukizi  kubaki nyumbani kwa muda wa siku 14.
Mamlaka imefunga maeneo yote ya utalii likiwemo eneo la Forbidden mjini Beijing pamoja na upande wa Great Wall, Matukio ya umma yamesitishwa pia katika maeneo yote ya nchi ikiwa pamoja na :
Mgahawa wa McDonald umeripotiwa kufungwa katika miji mitano
Siku ya alhamisi mgonjwa wa corona alifariki kaskazini mwa jimbo la Hebei - na hicho kuwa kifo cha kwanza kutangazwa nje ya mji wa Hubei.
Vifo vingine vilithibitishwa kutokea baadae kaskazini-mashariki mwa jimbo la Heilongjiang, zaidi ya kilomita 2000 kutoka mji wa Wuhan.
Awali wakati vifo vya watu 17 vilivyotangaza baraza za afya la taifa la China, walisema kuwa mtu mwenye umri mdogo aliyefariki ni kuanzia 48 na kufikia miaka 89.
Lakini kati ya 15 kati ya 17 walikuwa wamepita umri wa miaka 60,na wengi wao walikuwa wanasumbuliwa na magonjwa ya muda mrefu kama kisukari. Na wanne kati yao ndio wanawake.
Je tunajua nini kuhusu virusi hivi?
Sampuli ya virusi vya ugonjwa vilivyochukuliwa kutoka kwa mgonjwa na kuchunguzwa katika maabara na maafisa wa serikali pamoja na wale wa shirika la afya duniani WHO zimethibitisha kwamba ugonjwa huo ni ule wa Coronavirus.
Virusi hivyo ni familia kubwa ya virusi sita na kirusi hicho kipya kitaongeza idadi hiyo kufikia saba ambapo ni maarufu kwa kusababisha maambukizi miongoni mwa binadamu.
Virusi hivyo vinaweza kusababisha homa, lakini pia vinaweza kusababisha ugonjwa mbaya wa Sars ambao uliwauwa watu 774 kati ya 8,098 walioambukizwa katika mlipuko ulioanza China 2002.
Uchanganuzi wa jeni za ugonjwa huo mpya unaonyesha kuhusishwa karibu na ugonjwa wa Sars zaidi ya ugonjwa wowote wa Coronovirus.
Mamlaka ya China imeripoti visa 139 vipya vya ugonjwa huo usiojulikana katika siku mbili, ikiwa ni mara ya kwanza kwa maambukizi hayo kuthibitishwa nchini humo nje ya mji wa Wuhan.
</doc>
<doc docid='bbc_habari-51395850' lang='swa' type='mono' source_url='https://www.bbc.co.uk/swahili/habari-51395850' term='SARS'>
Coronavirus: Mtoto huyo ameripotiwa kuwa na umri mdogo zaidi kubainika kuwa na virusi
Mtoto mchanga nchini China ameambukizwa virusi vya corona saa 30 baada ya kuzaliwa, kisa chenye kuhusisha mtoto mchanga zaidi kuwahi kurekodiwa, vyombo vya habari nchini humo vimeripoti.
Mtoto mchanga nchini China ameambukizwa virusi vya corona saa 30 baada ya kuzaliwa, kisa chenye kuhusisha mtoto mchanga zaidi kuwahi kurekodiwa, vyombo vya habari nchini humo vimeripoti.
Mtoto alizaliwa tarehe 2 mwezi Februari katika hospitali moja ya mjini Wuhan, ulio kitovu cha mlipuko wa virusi hivyo.
Mama wa mtoto alikutwa na virusi hivyo kabla ya kujifungua. Haijulikani ni kwa namna gani kichanga hicho kiliambukizwa.
Shirika la habari la China,  Xinhua limeripoti taarifa za maambukizi siku ya Jumatano.
Ilieleza kuwa mtoto aliyekuwa na uzito kilogramu 3.25, alikuwa na hali nzuri na alikuwa akifanyiwa uchunguzi.
Wataalamu wa afya wanasema inawezekana ni maambukizi yaliyotokea tumboni.
''Hii inatukumbusha kuwa makini kuwa kuna uwezekano kukawa na maambukizi ya virusi vya corona kutoka kwa mama kwenda kwa mtoto.'' Daktari wa hospitali ya watoto kitengo cha dawa, Zeng Lingkong aliliambia shirika la habari la Reuters.
Lakini pia inawezekana mtoto aliathirika baada ya kuzaliwa na kuwa karibu na mama yake.
''Inawezekana kuwa mtoto alipata maambukizi kwa njia za kawaida- kwa kuvuta hewa iliyotoka kwa mama alipokohoa,'' daktari wa magonjwa ya maambukizi Stephen Morse ameeleza.
Watoto wachache sana wamegundulika kuwa na virusi vya corona katika mlipuko wa hivi karibuni,  sawa tu na aina nyingine ya maradhi ya Sars na Mers.
Ripoti ya jarida la kitabibu limesema wastani wa umri wa wagonjwa ni kati ya miaka 49 na 56, kwa upande wa watoto ni mara ''chache sana''.
Vivyo hivyo, wakati wa mlipuko wa Mers mwaka 2016, Jarida la afya kuhusu maradhi ya watoto lilisema kuwa virusi vilikuwa vikiwaathiri watoto kwa nadra sana, hata hivyo sababu hazijulikani.
Mtoto wa miezi sita nchini Singapore aligundulika kuwa na virusi vya corona , halikadhalika mtoto wa miaka minane aligundulika kuwa na virusi hivyo mjini Wuhan, ambaye kwa sasa yuko Australia.
Virusi hivyo vimesambaa nje ya China, mataifa 25 yakithibitisha kuwa na visa 191 vya maambukizi, kumeripotiwa vifo viwili pekee nje ya China.
</doc>
<doc docid='bbc_michezo-48804747' lang='swa' type='mono' source_url='https://www.bbc.co.uk/swahili/michezo-48804747' term='SARS'>
AFCON: Mambo matatu yaliyoifanya Kenya kuishinda Tanzania
Mechi ya jana ya kombe la taifa bingwa Afrika kati ya Kenya na Tanzania ilisubiriwa kwa shauku kubwa wapenzi soka kote barani.
Mechi ya jana ya kombe la taifa bingwa Afrika kati ya Kenya na Tanzania ilisubiriwa kwa shauku kubwa wapenzi soka kote barani.
Lakini katika kanda ya Afrika Mashariki,mechi hiyo ilikuwa na uzito zaidi kwasababu haikuwa mechi ya kawaida
Ilikuwa mechi ya kuamua heshIma na taadhima na kuweka mambo sawa katika ya mashemeji wawili.
Ilikuwa na uzito wa bendera ya taifa na utaifa na baada ya dakika tisini mbabe kati yao angejulikana.
Ni kutokana na hizo sababu ndio kama ulikuwa makini mitandao ya kijamii ilifurika picha, video na ujumbe wa kila aina.
Swali likiwa moja tu ,Ni nani atakuwa juu?
Wanaomfahamu Pierre Liquidi wanaafiki anavyopenda kusema maneno hayo.
Basi ngoma ilikaanza na ikawa ni kama kupimana nguvu na vijana wa Taifa Stars na Harambee Stars wakijaribu wote kuiweka timu zao mbele.
Mbwana Samatta akiwa eneo la hatari piga shoti mlinda lango Patrick Matasi akapangua ila Simon Musuve akamalizia kazi.
Kenya ikasalia kimya kwa muda na kabla ya muda wa mapumziko,Michael Olunga ama Engineer wanavyomuita mashabiki wa Kenya akapiga bao la kufa mtu na kurejesha matumaini lakini hata kabla wamalize  kusherehekea Samattaaaaaaaa!!! akacheka na nyavu kwa mara ya pili na kuwaweka Wanzania mbele ya Wakenya.
Kipindi cha pili Johanna Omollo na Olunga wakafanya kilichowapeleka Misiri na kuizamisha Taifa stars.
Kwa mechi hiyo mashabiki wengi hawakuamini kilichotokea.Licha ya mchezo wa kufurahisha na kusisimua na Taifa Sars kuongoza katika kipindi cha kwanza na baada ya dakika tisini,wakaachwa hoi bila pointi tatu walizopigania.
Ilikuaje Kenya ikaipiku Tanzania?
1. Mikakati
Makocha wa Kenya kwa muda wamekuwa wakilaumiwa kwa kutokuwa na mikakati ya kutosha wanapounga kikosi pamoja na kufanya mabadiliko mabovu wakati mechi inapoendelea.
Kuanzia Reinhard Fabisch, Jacob 'Ghost' Mulee na hata kocha wa sasa mfaransa SÃ©bastien MignÃ©.
Kabla ya kikosi cha Kenya kuelekea Misri, MignÃ© alilaumiwa kwa kuwaacha wachezaji wenye uzoefu kama mshambuliaji matata Allan Wanga na badala yake kumbeba Paul Were licha ya kuwa alikuwa anauguza jeraha.
Kufuatia kupoteza mechi 2-0 dhidi ya Algeria,kocha Migne aliwachezesha Johanna Omollo, David Owino and Eric Ouma na kuwapumzisha Eric Johanna, Philemon Otieno and Dennis Odhiambo.
Katika mechi dhidi ya Taifa Stars,baada ya Tanzania kufunga,alimwondoa mchezaji wa safu ya kati Francis Kahata na kumuingiza John Avire aliyesababaisha foul iliyopeleka Kenya kupata bao la kwanza kando na kunoa makali ya safu ya ushambulizi.
Hii ilibadilisha mizani na kuifanya Tanzania kuwa na wakati mgumu kuudhibiti mpira haswa katikati mwa uwanja ili kufanya mashambulizi.
2. Uwekezaji kwenye timu
Serikali ya Kenya imekuwa ikilaumiwa na mashabiki wa soka nchini kwa kutowekeza katika vya kutosha katika timu ya taifa.
Wakati wa kufuzu kwa kipute hiki,serikali ilidai haina fedha za kutosha kuwalipa marupurupu wachezaji waliokuwa wakielekea kupambana na Ethiopia.
Hata hivyo serikali ilibadili mkondo mara timu ilipofuzu.
Rais wa shirikisho la kandanda nchini Kenya (FKF) Nick Mwenda alidai kuwa wachezaji wote kwenye kikosi wangepokea anagalau dola 7,500 kila mmoja kama marururupu.
Pamoja na hayo,aliongezea kuwa kila mchezaji angepokea dola 2,500 kwa kila mechi watakayoshinda.
Haya kwa sasa fanya hesabu tu!
Kwa jumla serikali ilikuwa imetenga dola milioni 2.1 kuisadia timu ya Harambee Stars kujitayarisha katika michuano ya Afcon.
Pesa hizo zilitumika kukituma kikosi hicho Ufarasa walikomenyana na Madagascar na Jamuhuri ya Kidemokrasia ya Congo.
Bilashaka matayarisho hayo yaliyowezeshwa na fedha kuliwapa vijana wa Stars motisha zaidi.
3.Historia
Historia huwa sehemu kubwa sana ya soka.Kila mara mashabiki hukumbushana na kijitanua vifua kwa mahasidi wakimbushana ushindi wa jadi.
Mashabiki huenda wakasahau kumlipa mtu deni ama hata kuoga lakini si siku timu yao iliposhinda kombe fulani ama kumshinda hasimu wao mkubwa.
Na hapa pia historia ilirudiliwa.Harambee Stars na Taifa Stars zilikuwa zimekutana mara 48 kabla ya mechi ya jana.
Na kwa mechi hiyo,Kenya ilikuwa imevuna ushindi zaidi.Kwa mechi hizo 48,Kenya ilikuwa imeishjinda Tanzania mara 23(47.9%),kutoka sare mechi 10 (20.8%) na kupoteza mechi 15 (31.3%).
Timu hizi mbiliz zilikutana mwanzo mwaka 25 Septemba 1971 na mechi hiyo ikaishia sare ya 1-1.
Hata hivyo timu hizi mbali haziachani mbali katika msimamo wa FIFA kwani Tanzania ilikuwa nafasi ya 134 na na kenya 130 kkabla ya mechi ya jana.Kwa wengi wa mashabik nchini Kenya,watasema,ukivuliwa chutama. Raundi hii walimvua Taifa Stars.
Kwenda Mbele itakuaje?
Ushindani kati ya Tanzania na Kenya utazidi kuwepo.Wanavyitana wenyewe kama 'mashemeji' ina maana wana uhusiano amabao hauvunjiki hivi karibuni.
Kweli Diamond Platinumz,Ali Kiba wamepata wachumba Kenya.
Wakenya na vilevile wana ya kwao.Wanacheza Tetema na Chekecha.Lakini jana ilikuwa kukanyagana na kwenye shemeji alikanyagwa.
Mechi ya makundi ya kombe la Afcon itaendelea.Kenya watapambana na Senegal,wote wakiwa na pointi tatu inagawaje Kenya ina uzuri wa mabao.
Tanzania watakutana na Algeria,ambao ndio viongozi wa kundi C kujaribu kuvuna pointi tatu.
Watashikilia imani kuwa Watamshinda kwa mabao mengi wakiamini Senegal atamchapa Kenya ili warudi wote Afrika Mashariki.
</doc>
<doc docid='bbc_habari-51294905' lang='swa' type='mono' source_url='https://www.bbc.co.uk/swahili/habari-51294905' term='SARS'>
Coronavirus: Je tunafaa kuwa na wasiwasi wa kiwango gani kuhusu virusi hivi?
Kirusi ambacho kilijulikana na wanasayansi pekee kwa sasa kinasababisha ugonjwa hatari wa mapafu nchini China na pia kimetambuliwa katika mataifa mengine.
Kirusi ambacho kilijulikana na wanasayansi pekee kwa sasa kinasababisha ugonjwa hatari wa mapafu nchini China na pia kimetambuliwa katika mataifa mengine.
Zaidi ya watu 100 wanadaiwa kufariki kutokana na virusi hivyo ambavyo vilipatikana katika mji wa Wuhan mwezi Disemba.
Tayari kuna zaidi ya visa 4,500 vilivyothibitishwa na wataalam wanatumai kwamba idadi hyo itaongezeka.
Kirusi kipya kinachowawacha wagonjwa na homa ya mapafu, ni kitu kinachotia wasiwasi  na maafisa wa afya kote duniani  wamepewa tahadhari.
Je mlipuko huu utadhibitiwa ama hiki ni kitu kilicho hatari zaidi?
Maafisa nchini China wamethibitisha kwamba visa hivyo vinasababishwa navirusi vya Corona. Hii ni familia kubwa ya virusi , lakini ni aina sita pekee vinavyojulikana kuwaambukiza watu.
Kirusi cha SARS kinachosababishwa na Coronavirus, kiliwaua watu 774 kati ya 8098 walioambukizwa katika mlipuko wa ugonjwa huo ulioanza China 2002.
Kuna kumbukumbu kubwa za SARS , hapo ndipo kuna hofu kuu lakini tumejiandaa ya kutosha kukabiliana na aina ya ugonjwa huo, kulingana na Dkt Josie Golding , kutoka wakfu wa Wellcome Trust.
Huonekana kuanza na vipimo vya juu vya joto mwilini na kufuatiwa na kikohozi kikavu   na baada ya wiki moja, kinasababisha tatizo la kupumua  huku wagonjwa wakihitaji usaidizi wa hospitali.
Maambukizi hayo hatahivyo hayamfanyi mtu kutoa kamasi puani ama hata kupiga chafya. Kirusi cha Corona chenyewe kinaweza kusababisha homa mbaya itakaoendelea hadi mgonjwa kupoteza maisha yake.
''Wakati tunapokutana  na kirusi kipya cha Corona , tunataka kujua je dalili zake zina hatari gani . Dalili zake ni zaidi ya zile za homa ya kawaida na hilo ndilo linalotia wasiwasi  lakini sio hatari kama vile ugonjwa wa SARS'', alisema Profesa Mark Woolhouse , kutoka chuo kikuu cha Edinburgh.
Shirika la afya duniani WHO linasema kwamba ni janga la dharura nchini China , lakini likaamua kutotangaza hali hiyo ya kiafya  kama ilivyofanywa na ugonjwa wa homa ya nguruwe na Ebola.
Zaidi ya watu 100 wanajulikana kufariki kutokana na virusi hivyo - lakini licha ya kwamba idadi ya vifo miongoni mwa visa vilivyotambuliwa ikionekana kuwa chini , takwimu haziaminiki.
Ni rahisi mno kugawanya idadi ya vifo dhidi ya idadi ya visa vilivyogunduliwa ili kuweza kubaini kiwango cha vifo wakati huu wa mlipuko huo.
Lakini maambukizi yanaonekana kuchukua muda kabla ya kusababisha kifo, hivyobasi ni wagonjwa wengi ambao huenda wakafariki, na haijulikani ni visa vingapi ambavyo havijaripotiwa.
Virusi vipya hugunduliwa mara kwa mara.
Hutoka katika spishi nyengine ambapo havikugunduliwa hadi kwa wanadamu.
''Iwapo tutafikiria kuhusu milipuko ya siku zilizopita , iwapo ni kirusi kipya cha Corona, huenda utakuwa umetoka kutoka katika hifadhi ya wanyama'', amesema Profesa Jonathan Ball, mtaalam wa virusi katika chuo kikuu cha Nottingham.
Virusi vingi vya ugonjwa wa Corona vilihusishwa na soko la chakula cha baharini kusini mwa China tarehe mosi mwezi Disemba.
Virusi vya SARS vilianza katika popo  na baadaye kuwaambukiza paka ambao badala yake wakawaambukiza binadamu.
Na Ugonjwa wa mapafu wa eneo la mashariki ya kati MERS ambao uliwauawa watu 858 kati ya visa 2,494 vilivyorekodiwa  tangu ulipozuka 2012, mara kwa mara umedaiwa kutoka kwa ngamia.
Muda tu eneo linalohifadhi wanyama ambapo virusi hivyo vinapatikana litakapotambuliwa , tatizo hilo litakuwa rahisi kutatua.
Ijapokuwa baadhi ya viumbe vya baharini vinaweza kubeba  virusi vya corona , soko la vyakula vinavyotoka katika bahari ya kusini mwa China pia lina wanyama wa mwituni , ikiwemo kuku, popo, sungura na nyoka ambao ndio vyanzo.
Watafiti wanasema kwamba virusi vipya vinahusishwa kwa ukaribu na vile vilivyopatikana katika popo.
Hatahivyo hatua hiyo haimanishi kwamba popo wa msituni ndio waliosababisha mlipuko huo.
Waliambukiza spishi nyengine iliokuwa ikiuzwa sokoni.
Profesa Woolhouse anasema kwamba ni kutokana na kiwango na idadi ya watu na ukaribu wa watu na wanyama unaozuia ugonjwa huo kusambaa zaidi.
''Hakuna mtu ambaye ameshangazwa kwamba mlipuko mwengine utakuwa China ama katika eneo hilo la duniani,'' anasema.
Mwanzo wa mlipuko, mamlaka za China ilisema kwamba virusi hivyo havisambai kupitia mtu mmoja hadi mwingine, lakini sasa visa kama hivyo vimetambuliwa.
Wanasayansi sasa wamefichua kwamba kila mtu aliyeambukizwa anawaambukiza kati ya watu  1.4 na 2.5.
Tunajua kwamba hiki sio kirusi ambacho kitachoka na kupotea. Hatua zinazochukuliwa China ikiwemo kuifungia mjini mingine - inaweza kuizuia kusambaa.
Ijapkuwa takwimu hizo ni za mapema sana, zinweza virusi hivyo sawa na vile vya SARS.
Wanasayansi wa China wanasema kwamba watu huambukiza kabla ya kuonyesha dalili za virusi hivyo. Muda kati ya maambukizi na dalili uwepo kwa siku 14.
SARS na Ebola unaweza kusambazwa tu mtu anapoanza kuonyesha dalili. Mlipuko kama huo huwa rahisi kuuzuia.
Watambue watu walioathirika na kuwatenga na baadaye kuchunguza wale waliokaribiana nao.
Homa hatahivyo ndio mfano maarufu wa virusi ambao husambaa kabla ya mtu kugundua kwamba ni mgonjwa.
Profesa Wendy Barclay kutoka kwa idara ya magonjwa ya kuambukiza katika taasisi ya Imperial mjini London alisema kwamba ni kawaida kwa magonjwa ya maambukizi ya mapafu kusambaa bila kuonyesha dalili.
''Virusi hivyo husambazwa hewani wakati mtu anapopumua na kuzungumza na mtu aliyeambukizwa'', alielezea.
Haitakuwa kitu cha kushangaza iwapo virusi vipya vya Corona vinafanya kazi hivi.
Hatujafikia kiwango ambacho watu wanasema kwamba huu unaweza kuwa mlipuko kama vile homa ya nguruwe.
Lakini tatizo la kuzuia maambukizi hayo yasio na dalili  linafanya kazi ya serikali ya China kuwa ngumu.
Kile ambacho hakijulikani ni je waathiriwa wanaweza kuambukizwa kwa kiwango gani wanapokuwa katika kipindi ambapo ugonjwa huo haujaanza kuonyesha dalili.
Inaweza kuonekana kana kwamba visa vimeongezeka. Lakini huenda sio la kweli. Visa vingi vinavyoripotiwa huenda vimejitokeza kutokana na uwezo wa China kutambua visa vipya.
Ukweli ni kwamba kuna habari chache kuhusu ongezeko la virusi hivyo.
Lakini wataalam wanasema kwamba idadi ya watu wanaokuwa wagonjwa inawezekana kuwa juu zaidi ya takwimu zilizoripotiwa
Wikendi iliopita, watafiti katika chuo kikuu cha Lancaster walikadiria idadi hiyo wakisema kwamba takriban visa 11,000 vimeripotiwa mwaka huu .
Iwapo ni kweli  idadi hiyo itakuwa zaidi ya ile ya virusi vya SARS.
Ndio , unafaa kutarajia virusi hivyo kuzaana kila mara.  Lakini kinachoeleweka ni kwamba ni vigumu kuzungumzia.
Tume ya kitaifa ya afya nchini China imeonya kwamba maambukizi ya virusi vya Corona ynaendelea kuwa thabiti, lakini hawakuweza kuelezea hatari inayosababishwa na virusi hivyo kuzaana.
Hiki ni kitu ambacho wanasaynsi watakuwa wakitaza kwa karibu..
Tunajua jinsi virusi vipya vitakavyoendelea kusababisha maambukizi  na ni vitendo vya mamlaka ya China pekee ambavyo vinaweza kusitisha mlipuko huo.
Hatua nynegine ni kuwazuia watu ambao wameambukizwa kutosambaza virusi hivyo kwa wengine.
Hiyo inamaana kwamba:
Uchunguzi wa kiwango cha juu pia utafanywa ili kuwatambua watu ambao wagonjwa wamekaribiana nao  ili kuona iwapo wana maambukizi hayo.
Hakuna...
Hatahivyo mpango wa kutengeneza chanjo unaendelea.
Ni matumaini kwamba utafiti kuhusu kutengeneza chanjo  ya virusi vya Mers  ambavyo pia ni virusi vya Corona itafanya kazi kuwa  rahisi.
Na hospitali zinafanyia majaribio dawa za kukabiliana na virusi vya ukimwi kuona iwapo zina athari  yoyote kwa waathiriwa.
Mchanganyiko wa dawa mbili - Lopinavir na Ritonavir - ulifanikiwa dhidi ya ugonjwa wa Sars  na inafanyiwa majaribio nchini China wakati huu wa mlipuko
China imefanya kitu cha maajabu jushinda kokote kule duniani kwa kuitenga Wuhan. Vikwazo vya kusafiri pia vimewekwa katika makumi ya miji huku watu milioni 36 wakiathirika.
Makongamano yamepigwa marufuku  na vivutio vya utalii ikiwemo sehemu moja ya ukuta mrefu duniani ikifungwa.
Pia marufuku ya uuzaji wa nyama mwituni , ikidaiwa kuwa chanzo cha maambukizi yamewekwa. Wuhan - chanzo cha mlipuko huo - inajenga hospitali mbili mpya zenye vitanda 2,300.
Mataifa mengi ya bara Asia yameongeza uchunguzi dhidi ya abiria kutoa Wuhan na shirika la afya duniani WHO limeonya hospitali ulimwenguni kwamba kuna uwezekano wa mlipuko mkubwa kuripotiwa.
Singapore na Hong Kong zimekuwa zikichunguza abiria wanaotoka Wuhan na kwamba mamlaka za Marekani na Uingereza zimetangaza kuchukua hatua kama hizo.
Hatahivyo kuna maswali mengi kuhusu  athari ya hatua kama hizo.
Dkt Golding anasema: Hadi tutakapopata habari zaidi, ni vigumu kujua wasiwasi tulionao.
''Hadi tutakapojua chanzo cha virusi hivi , vitaendelea kutupatia tumbo joto''.
Profesa Ball anasema: Lazima tuwe na wasiwasi kuhusu virusi vyovyote vinavyomuathiri binadamu  kwa mara ya kwanza kwa kuwa vimepita vikwazo vya kwanza.
''Vinapokuwa ndani vinaweza kuzaana na kuruhusu kuenea na kuwa hatari zaidi.Hatutaki kupatia virusi hivi fursa''.
</doc>
<doc docid='bbc_habari-51348310' lang='swa' type='mono' source_url='https://www.bbc.co.uk/swahili/habari-51348310' term='SARS'>
Virusi vya Corona: Ufilipino yaripoti kifo cha kwanza cha mgonjwa wa corona
Mwanaume mmoja nchini Ufilipino amethibitika kufa nje ya China kutokana na virusi vya Corona.
Mwanaume mmoja nchini Ufilipino amethibitika kufa nje ya China kutokana na virusi vya Corona.
Mgonjwa wa virusi hivyo vya corona alikuwa na umri wa miaka  44, raia wa China kutoka mji wa Wuhan,  jimbo la  Hubei eneo ambalo virusi vya kwanza vya corona vilibainika.
Alionekana kuwa muathirika wa virusi hivyo alipowasili Ufilipino, shirika la afya duniani  (WHO) limesema.
Zaidi ya watu 300 wamefariki kutokana na mlipuko wa ugonjwa huo na wengi wakiwa wametokea Hubei. Zaidi ya watu 14,000 wameathirika mpaka sasa.
Marekani, Australia na mataifa mengine wameweka zuio la kupokea wageni kutoka China na kukubali raia wao kuwekwa karantini.
Idadi ya watu wenye virusi vya corona duniani kote imezidi maambukizi ya ugonjwa wa  Sars ulivyokuwa, ambapo watu wengi walifariki dunia katika maeneo mbalimbali ya dunia mwaka  2003.
Lakini takwimu za vifo vya sasa zinaonyesha kuwa virusi vipya vya corona viko chini na sio hatari kwa kiwango hicho.
Tunafahamu nini kuhusu kifo hiki nje ya China?
Mwanaume huyo alikuwa akisafiri Ufilipino akiwa anatokea Wuhan na alipitia Hong Kong, alikuwa akiongozana na mwanamke raia wa China mwenye umri wa miaka 38 ambaye pia alipimwa na kukutwa na virusi vya corona.
Maofisa wanasema kuwa alikuwa amelazwa hospitalini katika mji mkuu wa Manila, eneo ambalo alionekana kuwa na dalili za ugonjwa huo.
Mwanaume huyo anadaiwa kuwa alikuwa na matatizo mengine ya kiafya.
Rabindra Abeyasinghe, muwakilishi wa  shirika la afya, WHO nchini Ufilipino amewataka watu wawe watulivu: "Hiki ni kisa cha kwanza cha kifo cha virusi vya corona kumuua mtu nje ya China. Hata hivyo tunataka watu waelewe kuwa mtu huyo alifika na ugonjwa huo kutoka China na hakuupata ugonjwa huo akiwa Ufilipino."
Kwa mujibu wa vyombo vya habari nchini huo, wizara ya afya imesema kuwa mgonjwa huyo alikuwa anaonyesha dalili za kupona lakini hali ilibadilika ndani ya saa 24 tu.
"Tunafanya kazi na mamlaka ya ubalozi wa China ili kuhakikisha kuwa mwili wa marehemu unaangaliwa kwa umakini kulingana na viwango vya kitaifa na kimataifa vya kukabiliana na ugonjwa huo," bwana Duque alisema na kuongeza kuwa mwili wa mwanaume huyo utachomwa.
Idara ya afya inajaribu kufuatilia abiria ambao walipanda ndege moja na mtu huyo aliyekufa ili wawekwe kwenye karantini, pamoja na watu wengine ambao walikutana na mwanaume huyo katika hoteli au waliwasiliana na mtu huyo kwa namna moja au nyingine.
Awali kulikuwa na katazo kwa watu kutoka Hubei eneo ambalo mlipuko ulitokea kuingia katika nchi hiyo.
Nini kipya nchini China?
Mamlaka imesema kuwa watu zaidi ya 45 wamefariki katika jimbo la Hubei mpaka siku ya jumamosi, na kufanya vifo vya virusi vya corona kuwa  304.
Visa vipya vya ugonjwa wa corona vimethibitika kuwa 2,590. Jumla ya idadi ya waathirika wa ugonjwa huo China  imefikia kuwa 14,380, televisheni ya taifa imenukuu baraza la taifa la afya.
Chuo kikuuu cha Hong Kong kimedai kuwa visa vya waathirika vinaweza kuwa viko juu zaidi ya takwimu ambayo inaelezwa.
Zaidi ya watu 75,000 wameathirika katika mji wa Wuhan, eneo ambalo mlipuko wa ugonjwa wa corona uliibuka.
Hospitali mpya itaanza kulaza waathirika wa ugonjwa wa corona kuanzia siku ya jumatatu, chombo cha habari cha taifa kimeripoti.
Hospitali hiyo imejengwa kwa ajili ya kusaidia na tatizo hilo la corona.
Siku ya jumapili, serikali itawekeza zaidi ya dola bilioni 170 ili kukabiliana na janga hilo.
Mataifa gani wameweka zuio la virusi vya corona?
Marekani na Australia zimesema kuwa watakataa wageni wote ambao watafika nchini mwao wakiwa wametokea China hivi karibuni.
Mataifa mengine ni New Zealand, Urusi, Japan, Pakistan, Iraq, Italia, Indonesia na Singapore pia wameweka katazo la kuzuia watu kusafiri kwenda China na kuingia nchini mwao wakitokea China.
Siku ya jumapili, Korea kusini pia watakataza wageni wote watakoingia wakiwa wametokea Hubei.
Raia wa Marekani ambao watakuwa wamerejeshwa kutoka Hubei watawekwa kwenye karantini kwa muda wa siku 14.
Zuio la watu kusafiri linasaidia?
Maafisa wa afya wameshauri kuhusu zuio hilo.
"Katazo la watu kusafiri linasababisha watu kuingia kwenye matatizo zaidi, kwa sababu watu wanakosa taarifa, usambazaji wa madawa unakuwa duni, uchumi unashuka na hata watu wanatafuta njia ambaozo si rasmi kuondoka katika eneo lililoathirika, mkuu wa shirika la afya alisema siku ya ijumaa.
WHO alishauri kuwa watu wanapaswa kupimwa wakiwa mpakani wakati wanasafiri.
Kwa sababu hatua ya kufunga mipaka inafanya watu kutumia njia za panya kutoka eneo moja kwenda lingine.
China imekosolewa kwa zuio hilo la watu kusafiri.
Mataifa mengine yamechukua hatua gani?
</doc>
<doc docid='bbc_habari-51284526' lang='swa' type='mono' source_url='https://www.bbc.co.uk/swahili/habari-51284526' term='SARS'>
Coronavirus: Dhana potofu zinazohusishwa na kuenea kwa ugonjwa huu
Mamlaka ya afya nchini China inajaribu kila njia kuudhibiti mlipuko wa virusi vya Corona ambavyo vimesambaa kote duniani tangu kuripotiwa katika mji wa katikati mwa China wa Wuhan zaidi ya mwezi mmoja uliopita kulingana na gazeti la South China Morning post.
Mamlaka ya afya nchini China inajaribu kila njia kuudhibiti mlipuko wa virusi vya Corona ambavyo vimesambaa kote duniani tangu kuripotiwa katika mji wa katikati mwa China wa Wuhan zaidi ya mwezi mmoja uliopita kulingana na gazeti la South China Morning post.
Wakati huohuo , maafisa wanakabiliana na uvumi na habari ambazo hazijathibitishwa  kuhusu mlipuko huo.
Haya hapa maswali yanayoulizwa.
Mtaalam wa ugonjwa wa Sars nchini China, Zhong Nanshan, alithibitisha wiki iliopita kwamba usambazaji wa virusi hivyo kutoka mtu mmoja hadi mwengine unaweza kufanyika, baada tume ya afya mjini Wuhan kusema hapo awali kwamba hakuna thibitisho la usambazaji wa virusi hivyo kutoka kwa mtu mmoja hadi mwengine.
Thibitisho kwamba ugonjwa huo unaweza kusambazwa kutoka kwa mtu mmoja hadi mwengine limeungwa mkono na tafiti za kimatibabu ikiwemo moja iliochapishwa katika jarida la afya duniani la Lancet  siku ya Ijumaa na wanasayansi kutoka chuo kikuu cha Hong Kong na maabara ya magonjwa yanayochipuka nchini humo.
Hatahivyo wataalam wanajaribu kubaini jinsi ugonjwa huo unavyoweza kusambazwa kati ya wanadamu kwa kupitia hewa.
Watu wanaosambaziwa kwa wingi ni wale walio na umri kati ya miaka 40 na 60 , wamesema maafisa wa afya nchini China.
Hatahivyo visa vipya vya ugonjwa huo vilivyothibitishwa vinahusisha msichana wa miaka miwili katika mkoa wa Guangxi na mwengine wa miezi tisa mjini Beijing, ikibaini kwamba watoto wadogo na wale wachanga pia wanaweza kuambukizwa.
Ni kweli virusi hivyo vinaweza kusambazwa  miongoni mwa wanadamu.
Wanasayansi hawajapata tiba sahihi ya ugonjwa huo uliobainika hivi karibuni, ambao unaweza kusabababisha dalili nyingi miongoni mwa wagonjwa,ikiwemo kuharisha.
Vifo vingi kufikia sasa vimewakumba watu wenye magonjwa mengine kama vile kisukari , lakini mwathiriwa mwenye umri mdogo kabisa alikuwa mwanamume mwenye umri wa miaka 36 kutoka mkoa wa Hubei.
Tume ya afya mjini Beijing awali ilikuwa imesema kwamba itatumia dawa za kukabiliana na virusi vya ukimwi kama mojawapo ya tiba zake za virusi hivyo vya Corona.
Afisa mmoja anayefanya kazi na taasisi ya kitaifa ya afya wiki iliopita alisema kwamba shirika hilo lilikuwa linatengeneza chanjo ya virusi vya Corona ambayo huenda ikaanza kufanyiwa majaribio miongoni mwa wanadamu katika kipindi cha miezi mitatu ijayo.
Wakati huohuo wanasayansi wa China na wenzao wa Marekani katika taasisi ya matibabu ya Beylor ilio mjini Houston, Texas, Chuo kikuu cha Texas na kile cha Fudan mjini Shanghai pia ziko katika awamu ya kwanza kutengeneza chanjo tofauti.
3. Je dawa za kitamaduni kama vile banlangen vina athari yoyote kwa virusi vya Corona?
Machapisho ya mitandao ya kijamii yamesema kwamba tiba za kiasili  kama vile kugogomoa maji ya chumvi na kula karafuu iliochanganywa na vitunguu thumu kunaweza kutibu virusi hivyo.
Hatahivyo tume ya kitaifa ya afya wiki iliopita ilipinga uvumi kwamba unywaji wa mchanganyiko wa siki na dawa ya kitamaduni ya Wachina Banlangen kunaweza kutibu homa ya mapafu inayosababishwa na virusi hivyo.
Zhang Hua ambaye ni daktari wa magonjwa ya mapafu katika hopsitali ya Hepingli mjini Beijing, alinukuliwa  akisema kwamba banlangen  inaweza kutibu homa ya kawaida , lakini sio virusi vya Corona.
Kujiziba pua kumekuwa kitu cha kawaida nchini China na Hong Kong baada ya visa vya ugonjwa wa virusi vya Corona kuongezeka katika kipindi cha wiki moja iliopita.
Huku idadi ya barakoa zinazotumika kujiziba pua zikiisha  katika maduka mbali na mitandaoni kote nchini humo, watengenezaji wake wameshindwa kukabiliana na mahitaji yake.
Vifaa hivyo vinaweza kumsaidia anayevitumia kujiziba pua kutosambaza virusi hivyo kupitia mdomo na pua. Lakini uwepo wa mwanya kati ya anayevaa na kifaa hicho ni thibitisho kwamba kuna hatari kubwa ya kupata ugonjwa huo.
Wataalam wa kimataibabu ikiwemo shirika la afya duniani WHO wamependekeza hatua nyengine za kujilinda kama vile kuosha mikono mara kwa mara , kuziba mdomo wakati unapokohoa, kupiga chafya na kuzuia ulaji wa bidhaa za nyama ambazo hazijaiva.
Imethibitishwa kwamba wagonjwa wa virusi hivyo wanaweza kutoonyesha dalili za ugonjwa huo aina ya Pneumonia , lakini bado wanaweza kusambaza ugonjwa huo bila ya wao kuonyesha dalili kwa kipindi cha siku 14 ama wiki mbili.
Kulingana na David Heymann ambaye ni daktari wa magonjwa ya zinaa katika chuo kikuu cha London kuhusu usafi  na dawa za kitropikali, uchunguzi wa kiwango cha joto  katika mipaka sio asilimia 100 kwa kuwa watu wanaweza kupita vipimo vya joto bila kuonyesha dalili zozote.
Kitu muhimu na mipaka ni kuwaelezea watu mahala pa kwenda iwapo vipimo vya vya joto vipo juu, uchungu kooni ama kupumua kwa matatizo... mbali na kuimarisha mifumo ya kubaini ugonjwa huo hospitalini, katika kliniki  na maeneo mengine nchini ili iwe rahisi kukabiliana na visa hivyo iwapo vitatokea, alisema Heymann.
Wiki iliopita , mwanamke kutoka Wuhan aliyekuwa na dalili za vipimo vya juu vya joto alipita vituo vya ukaguzi katika uwanja wa ndege  nchini Ufaransa kwa kutumia dawa zilizoshukisha vipimo vyake vya joto.
Baadaye alitafutwa na ubalozi wa China nchini Ufaransa. Kutokana na hilo, ubalozi wa China umewataka raia wanaosafiri ughaibuni kuheshimu  ukaguzi wa kiafya unaoendelea.
Virusi hivyo vimeshinikiza baadhi ya  viwanja vya ndege  duniani kuanzisha ukaguzi  na hatua za haraka  kwa wasafiri wanaotoka mji wa Wuhan na China.
6.Je imethibitshwa kwamba virusi hivyo vinatoka kutoka kwa wanyama wa mwituni katika soko la samaki mjini Wuhan?
Tume  ya kitaifa ya afya nchini China ilisema siku ya Jumamosi kwamba sampuli 33 zilizochukuliwa kutoka katika soko hilo la Huanan mjini Wuhan vilithibitisha kuwepo kwa virusi hivyo.
Virusi hivyo hususan vilipatikana katika vibanda vya kuuza nyama , ambavyo vinauza wanyama wa mwituni.
Wataalam hawajabaini ni spishi gani ya wanyama  walioasababisha maambukizi  kwa binadamu , lakini tafiti mbili zinasema kwamba kuna uwezekano mkubwa kwamba vinatoka kutoka kwa popo ambao ndio chanzo cha virusi hivyo.
Hatahivyo , ripoti iliochapishwa katika jarida la Lancet  siku ya Ijumaa inatoa changamoto ya maoni yanayolaumu mlipuko huo kutoka kwa soko hilo la vyakula vya baharini.
Ripoti hiyo inanukuu utafiti unaoonyesha kwamba wagonjwa 13 kati ya 41 hawakuwa na uhusiano na soko hilo la vyakula vya baharini.
</doc>
<doc docid='bbc_habari-51321763' lang='swa' type='mono' source_url='https://www.bbc.co.uk/swahili/habari-51321763' term='SARS'>
Wawili wathibitishwa kuwa na virusi vya corona Uingereza
Watu wawili wamegundulika kuwa na virusi vya corona nchini Uingereza, mkuu wa idara ya afya nchini humo ametangaza.
Watu wawili wamegundulika kuwa na virusi vya corona nchini Uingereza, mkuu wa idara ya afya nchini humo ametangaza.
Wote wanatoka katika familia moja na sasa wanapata matibabu.
Hakuna taarifa iliyotolewa zaidi kuhusu familia hiyo na wapi wanapopatiwa matibabu.
Takriban watu 213 nchini china wamepoteza maisha kutokana na virusi hivyo, hasa kutoka mjini Hubei, huku kukielezwa kuwa na watu 10,000 walioathirika nchi nzima.
Watu 98 wamegundulika kuwa na virusi katika nchi nyingine 18.
Shirika la afya duniani limetangaza mlipuko wa virusi vya corona ni janga duniani.
Kwa sasa, raia 83 wa Uingereza na 27 wa mataifa ya kigeni wanarejea Uingereza kutokea Wuhan, mji ambao ni kitovu cha mlipuko nchini China.
Abiria hao watawekwa karantini katika hospitali ya Arrowe Park kwa majuma mawili.
Profesa Chris Whitty , afisa mkuu wa matibabu nchini England alisema: Idara ya afya nchini Uingereza imejiandaa vya kutosha na ina uzoefu wa kuzuia maambukizi na tayari tunafanya kazi mara kwa mara kutambua wale waliokaribiwa na wagonjwa ili kuzuia maambukizi zaidi.
Tumejiandaa kuzuia visa vya Uingereza vya ugonjwa wa virusi vya Corona na tuna njia nyingi za dharura kukabiliana na virusi hivyo, aliongezea.
Profesa Whitty alisema kwamba Uingereza inafanya kazi kwa karibu na shirika la Afya duniani WHO pamoja na jamii ya kimataifa  huku mlipuko huo nchini China ukiendelea ili kuhakihs akuwa tuko tayari kwa lolote litakalotokea.
WHO lilitangaza virusi hivyo kuwa janga la dharura duniani siku ya Alhamisi.
Idadi ya visa vya virusi vya Corona duniani sasa imepita mlipuko wa virusi vya SARS., ambayo vilisambaa kwa zaidi ya mataifa 18 mwaka 2003.
Kufikia sasa raia 83 wa Uingereza na wengine 27 raia wa kigeni wanasifiri kurudi nchini Uingereza kutoka Wuhan , mji wa China ambao ndio chanzo cha mlipuko huo.
Ndege hiyo inatarajiwa kutua katika kambi ya wanahewa  ya RAF Brize Norton.
Abiria wa Uingereza baadaye watapelekwa hadi hospitali ya Arrowe Park na kutengwa kwa wiki mbili.
</doc>
<doc docid='bbc_habari-51410285' lang='swa' type='mono' source_url='https://www.bbc.co.uk/swahili/habari-51410285' term='SARS'>
Daktari Li Wenliang apoteza maisha baada ya kupata maambukizi ya virusi vya corona
Daktari raia wa China aliyejaribu kutoa tahadhari kuhusu mlipuko wa virusi vya corona amefariki, hospitali iliyokuwa ikimpatia matibabu imeeleza.
Daktari raia wa China aliyejaribu kutoa tahadhari kuhusu mlipuko wa virusi vya corona amefariki, hospitali iliyokuwa ikimpatia matibabu imeeleza.
Li Wenliang alipata maambukizi wakati akifanya kazi katika hospitali mjini Wuhan.
Alituma ujumbe wa tahadhari kwa madaktari wenzake tarehe 30 mwezi Desemba lakini polisi walimuamuru kuacha ''kutoa taarifa na maoni ya uongo''.
Kulikuwa na ripoti za kukanganya kuhusu kifo chake, lakini inadaiwa na vyombo vya habari kuwa alifariki usiku wa kuamkia Ijumaa.
Virusi vimeua watu 636 na watu 31,161 wana maambukizi nchini China, tume ya taifa ya afya ilieleza kwenye takwimu zake za hivi karibuni.
Vifo hivyo vinahusisha 73 walioripotiwa siku ya Alhamisi.
Dokta Li, aliweka habari kwenye mtandao wa Weibo akiwa kitandani hospitalini mwezi mmoja baada ya kutuma ujumbe wa tahadhari.
Daktari huyo mwenye miaka 34 aligundua visa saba vya maambukizi ya virusi ambavyo alifikiri kuwa vilifananana Sars- mlipuko uliowahi kutokea mwaka 2003.
Tarehe 30 mwezi Desemba alituma ujumbe kwa madaktari wenzake akiwatahadharisha kuvaa vifaa vya kujikinga kuepuka maambukizi.
Siku nne baadae aliitwa na idara ya usalamaambapo aliamriwa kusaini barua. Katika barua hiyo alikuwa akishutumiwa ''kutoa taarifa za uongo'' ambazo zimeleta taharuki miongoni mwa jamii''.
Alikuwa mmoja kati ya watu nane ambao polisi walisema walikuwa wakichunguzwa kwa makosa ya ''kueneza uzushi'' mamlaka baadae zilimuomba radhi Dokta Li.
Katika taarifa aliyoiweka kwenye mtandao wa Weibo alieleza namna alivyoanza kukohoa mwezi Januari, siku iliyofuata alipata homa na siku mbili baadae alikuwa hospitalini. Aligundulika na virusi vya Corona tarehe 30 mwezi Januari.
Ghadhabu na huzuni zilitanda kwenye mtandao wa kijamii wa Weibo pale taarifa za kifo cha Dokta Li zilipotangazwa siku ya Alhamisi.
Hashtag zikisema ''Serikali ya Wuhan inapaswa kumuomba radhi Dokta Li'' na ''tunataka uhuru wa kujieleza''.
Ujumbe wote huo ulianza kufuatiliwa na BBC ilipoanza kufuatilia mtandao wa Weibo siku ya Ijumaa asubuhi ikakuta ujumbe wa kampeni hizo na maoni yakiwa yameondolewa.
Sasa wengi wamekuwa wakiandika ujumbe wa kukosoa serikali bila kumtaja dokta Li moja kwa moja- lakini yote haya yanadhihirisha hasira ya raia wa China dhidi ya serikali.
''Usisahau jinsi unavyojisikia hivi sasa. Usisahau hasira hii. Hatupaswi kuacha hili litokee tena,'' mtu mmoja alieleza kwenye mtandao wa Weibo.
''Ukweli siku zote utaelezwa kuwa habari ya uzushi. Mpaka lini mtadanganya? Bado mnadanganya? kitu gani kingine mnachopaswa kuficha?'' mwingine alisema.
Gazeti la kila siku la Global times na vyombo vya habari vingine nchini China viliripoti kifo cha Dokta Li siku ya Alhamisi.
Global Times liliandika katika ukurasa wake wa twitter ukisema kuwa kifo cha Dokta Li kimeleta ''majonzi nchini China''
Waandishi wa habari na madaktari ambao hawakutaka kutajwa majina yao waliiambia BBC kuwa maafisa wa serikali waliingilia kati.
Vyombo vya habari rasmi viiambiwa vibadilishe ripoti zao ziseme kuwa daktari bado anapata matibabu.
Vyombo vya habari baadae viliripoti muda mwingine wa kifo cha Dokta Li.
Hali ya maambukizi hivi sasa
Ingawa virusi vimesambaa mpaka nje ya China, kukiwa na ripoti ya maambukizi kwenye mataifa 25, mpaka sasa kumeripotiwa vifo viwili nje ya China- mtu mmoja Hong Kong na mtu mmoja Ufilipino.
Shirika la afya duniani, WHO limetangaza mlipuko wa virusi vya corona kuwa janga la kiafya, likisema ikiwa fedha hazitaelekezwa kupambana na mlipuko, mataifa yatajutia hilo baadae.
Ingawa takwimu rasmi nchini zinasema kuna maambukizi 31,000, baadhi ya wanasayansi wamekisia kuwa idadi inaweza kuwa mara 10 zaidi, kwa kuwa wengi wao huonyesha dalili polepole, na hawapati matibabu, na hivyo kuwaambukiza wengine.
</doc>
<doc docid='bbc_habari-51856303' lang='swa' type='mono' source_url='https://www.bbc.co.uk/swahili/habari-51856303' term='SARS'>
Coronavirus: Maswali yako kumi yanajibiwa
Zaidi ya nchi 110 hadi sasa zimeripoti visa vya coronavirus na Shirika la Afya Duniani limetangaza  virusi hivyo kuwa janga.
Zaidi ya nchi 110 hadi sasa zimeripoti visa vya coronavirus na Shirika la Afya Duniani limetangaza  virusi hivyo kuwa janga.
Yafuatayo ni majibu ya baadhi ya maswali ambayo wasomaji wamekua wakiyauliza.
1.  Je inachukua kipindi gani mpaka mtu afahamike kuwa na coronavirus? -  Swali lililoulizwa na Gillian Gibs
Inachukua siku tano kwa wastani kuanza kuonesha dalili, tangu mtu apate maambukizi, wanasayansi wamesema, lakini baadhi ya watu huanza kuonesha dalili hata baadae kuliko kipindi hiki.
Mchakato wa ukuaji wa coronavirus hadi kufikia uwezo wa kusababisha ugonjwa huchukua siku 14, Shirika la Afya Duniani (WHO), linasema. Lakini baadhi ya watafiti wanasema kipindi hicho kinaweza kuchukua hadi siku 24.
Kufahamu na kuelewa kipindi cha ukuaji ni muhimu sana. Huwasaidia madaktari na mamlaka za afya kuanzisha njia bora za kudhibiti usambaaji wa virusi.
2. Je ukipona coronavirus ina maanisha unakinga ? RubyRed  aliuliza kwenye ukurasa wa Twitter.
Kusema ukweli ni vigumu kuelezea. Virusi hivi vimekuwepo tu tangu mwezi Disemba, lakini kutokana na uzoefu  wa virusi vingine na coronaviruses unatakiwa kuwa na  kinga ya mwili yenye uwezo wa kukabiliana na virusi ambayo itakulinda.
Kwa virusi vya Sars na virusi vingine vya aina ya coronavirus tulishuhudia maambukiuzi. Sasa kuna ripoti kutoka Uchina za watu ambao wanaruhusiwa kutoka hospitalini ambao walipatikana na virusi lakini hawakuwa na uhakika juu ya vipimo hivyo.
Hata hivyo, kitu muhimu ilikuwa ni watu hao hawakuwa na maambukizi tena.
Shirika la Afya duniani liliutangaza mlipuko wa virusi vya corona kuwa ni janga la kimataifa, na kuibua wasi wasi na...
Mwisho wa ujumbe  wa Facebook wa BBC Swahili
3. Kuna tofauti gani kati ya coronavirus na mafua? - Brent Starr, Gresham, na Oregon, waliuliza kutoka Marekani.
Coronavirus na mafua ni maambukizi yenye dalili sawa jambo linalofanya utambuzi wake kuwa mgumu bila kufanyiwa kipimo.
Dalili ya kuangalia kupanda kwa joto la mwili na kikohozi. Mara kwa mara mafua huwa na dalili sawa na hizo pia, kama vile  kuvimba koo, huku watu wenye  virusi vya corona wakihisi kuishiwa na pumzi.
Watu ambao hufikiria kuwa huenda wameathiriwa na coronavirus wanahitaji kupata ushauri zaidi wa haraka wa kimatibabu.
4. Je kujitenga binafsi inamaanisha mtu afanye nini ? - Anauliza Alan Gel
Kujitenga binafsi inamaanisha mtu kukaa nyumbani kwa siku 14, sio kwenda kazini, shule au maeneo ya umma, na kuepuka kusafiri katika usafiri wa umma au teksi. Unapaswa pia kukaa mbali na wengine nyumbani kwako.
Omba msaada kama unahitaji huduma ziwe za chakula au matibabu , lakini hupaswi kumkaribisha mgeni yeyote,
5. Je corona ni hatari kwa watu wenye maradhi ya pumu? - Wameuliza Lesley-Anne, Falkirk
Maambukizi yatokanayo na mfumo wa hewa, kama vile coronavirus, yanaweza kusababisha mtu kuwa na dalili za pumu /asthma.
Wataalamu wa tiba ya ugonjwa wa pumu wanashauri watu wanaohofia virusi kufuata hatua za kudhibiti maradhi ya pumu.
Hii ni pamoja na kutumia vifaa  maalumu vya kufungua njia ya hewa -inhaler  kila siku kama inavyoshauriwa.  Hii inasaidia kupunguza hatari za shambulio la pumu linaloweza kusababishwa na kirusi chochote cha mfumo wa kupumu, mkiwemo coronavirus.
6. Je coronavirus inaweza kuambukizwa kwa kufungua vitasa vya milango na  vinaweza kuishi kwa muda gani? - Ameuliza Jean Jimenez
Kama mtu ameambukizwa kikohozi na kukoholea viganjani mwake na kugusa kitu fulani sehemu ya juu ya kitu hicho hua imeambukizwa.
Kitasa cha mlango ni mfano mzuri wa vitu ambavyo vinaweza kusababisha athari ya maambukizi ya coronavirus.
Wataalamu wanafikiria kuwa coronavirus inaweza kuishi kwenye eneo fulani huenda kwa siku kadhaa. Kwa hiyo ni bora kuosha mikono yako  mara kwa mara ili kupunguza hatari ya maambukizi na kuenea kwa virusi.
7. Je ni salama kuogelea kwenye vidimbwi vya maji vya umma /Swimming pools? - Ameuliza Annette
Maji katika vidimbwi vingi vya kuogelea vya Umma huwa yana Chlorine, kemikali ambayo inaweza kuua virusi. Kwa hivyo kama inawekwa basi maji hayo yanapaswa kuwa salama kutumia vidimbwi vya kuogelea  vya umma kwani huwa vinawekwa kemikali hiyo.
Hata hivyo, unaweza kupata virusi kutoka kwa mtu mwingine ambaye ameambukizwa hasa mnapokutana katika chumba cha kubadilisha nguo au kama jengo lina maambukizi kama vile kweye vitasa vya milango.
Na mtu fulani ana maambukizi ya virusi anaweza kuvisambaza kwa wengine kupitia kikohozi na chafya kama watagusana.
Kuna njia nyingi za kukusaidia kuepuka kupata  au kusambaza maambukizi ya virusi.
8. Je ninapaswa kuanza kuvaa barakoa ili kupunguza uwezekano wa kueneza na kupata virusi? -Swali la  Ann Hardman
Ingawa madaktari na wapasuaji mara kwa mara huvaa barako, kuna ushahidi mdogo sana kwamba uvaaji wa barakoa unaleta tofauti.
Mfano Idara ya afya kwa Umma nchini Uingereza imesema kuwa "haitoi ushauri matumizi ya barakoa kama njia ya kujilinda dhidi ya virusi".
Wataalamu wanasema usafi wa kutosha  - kama vile kunawa mara kwa mara mikono yako na kabla ya kugusa uso wako-ni jambo la maana zaidi katika kupunguza maambukizi ya virusi  vya corona.
9. Kuna hatari gani kwa watoto ? - Swali la Louise,
Kwa ujumla watoto wanaonekana kutoambukizwa sana coronavirus, kwa mujibu wa data kutoka China.
Hii huenda ikawa ni kwasababu wana uwezo wa kukabiliana na maambukizi au hawana dalili yoyote , au wanakua na dalili ndogo sawa na zile za mafua. Hatahivyo, watoto wenye matatizo ya mapafu, kama vile maradhi ya pumu, wanapaswa kuwa makini , kwani virusi vinaweza kusababisha shambulio la pumu.
Kwa watoto walio wengi, inaweza kuwa ni maambukizi ya mfumo wa kupumua kama mengine na hakuna sababu ya kuwa na hofu.
11. Je unaweza kupata virusi kutoka kwenye chakula kilichoandaliwa na watu walio na coronavirus? - Aliuliza Sean
Mtu ambaye ameambukizwa coronavirus anaweza kusambaza virusi kwa mtu mwingine kama chakula walichoandaa hakikuandaliwa kwa usafi.
Virusi vinaweza kusambazwa kwa matone ya kikohozi yanayoanguka kwenye kiganja au mkono.
Kunawa mikono kabla ya kugusa au kula chakula ni ushauri mzuri kwa kila mtu katika kuzuia kusambaa kwa virusi.
Je maswali yako yamejibiwa?.... Kupata majibu ya maswali yako zaidi juu ya virusi vya corona, usikose kusikiliza matangazo yetu ya Dira ya Dunia kupitia mtandao wetu wa Facebook na Radio. Tutakua na Daktari kujibu maswali yako.
</doc>
<doc docid='bbc_habari-51439832' lang='swa' type='mono' source_url='https://www.bbc.co.uk/swahili/habari-51439832' term='SARS'>
Coronavirus China : Watu 97 wapoteza maisha yao katika siku iliotajwa kuwa mbaya zaidi
Idadi ya watu waliofariki kutokana na maambukizi ya virusi vipya vya Corona imeongezeka na kufikia 97 ,  ikiwa ndio idadi kubwa ilioripotiwa kwa siku nchini China.
Idadi ya watu waliofariki kutokana na maambukizi ya virusi vipya vya Corona imeongezeka na kufikia 97 ,  ikiwa ndio idadi kubwa ilioripotiwa kwa siku nchini China.
Kufikia sasa idadi kamili ya vifo nchini humo ni 908 lakini viwango vya maambukizi mapya vimepungua.
Nchini China takriban watu 40,171 wameambukizwa huku 187,518 wakiwekwa katika uchunguzi wa kimatibabu. Shirika la afya duniani WHO limetuma kundi la wataalam mjini Beijing kusaidia kuchunguza virusi hivyo vipya.
Kulingana na data ya China wagonjwa takriban 3,281 wametibiwa hospitalini na kuruhusiwa kwenda nyumbani.
Siku ya Jumatatu , mamilioni ya watu walirudi kazini baada ya kusherehekea mwaka mpya , ambao uliongezwa muda ili kukabiliana na maambukizi ya virusi hivyo.
Lakini hatua za tahadhari zinaendelea, ikiwemo kupunguza muda wa kufanya kazi mbali na kuchagua maeneo ambayo kampuni zinafaa kuendelea na kazi.
Wikendi iliopita , idadi ya visa vya vifo vilivyosababishwa na virusi hivyo iliipiku ile ya virusi vya SARS  mwaka 2003 ambavyo pia vilianza nchini China  na kuwaua watu 774 kote duniani.
Shirika la afya duniani siku ya Jumamosi lilisema kwamba idadi ya visa vipya ilikuwa inapungua , lakini likaonya kwamba ni mapema sana kusema hivyo wakati ambapo maambukizi ya virusi hivyo yako juu.
Virusi hivyo pia vimesambaa hadi mataifa 27 , lakini kufikia sasa kumekuwa na vifo viwili pekee nje ya China , katika taifa la Ufilipino na Hong Kong.
Mlipuko huo ulitangazwa kuwa jangwa na shirika la afya duniani tarehe 30 Januari. Virusi hivyo vipya mara ya kwanza viliripotiwa mjini Wuhan , mji mkuu wa mkoa wa Hubei.
Mji huo wenye takriban watu milioni 11 umetengwa kwa wiki kadhaa sasa.
Wakati huo huo mjini Hong Kong abiria waliotengwa katika meli moja wameruhusiwa kutoka baada ya vipimo kuonyesha kwamba hawana maambukizi pamoja na wafanyakazi wa meli.
Meli hiyo ya watalii kwa jina World Dream ilikuwa imtengwa baada ya abiria wanane kutoka meli nyengine ya watalii kuambukizwa .
Meli nyengine ya watalii iliopo pwani ya Japan imetengwa baada ya makumi ya visa kuthibitishwa.
</doc>
<doc docid='bbc_51215564' lang='swa' type='mono' source_url='https://www.bbc.co.uk/swahili/51215564' term='SARS'>
Coronavirus: China yasitisha usafiri wa umma katika mkoa wa Wahun
Hali ya wasiwasi inaendelea kuongezeka katika mji wa Wuhan nchini China baada ya huduma za usafiri kusitishwa katika juhudi za kukabiliana na kusambaa kwa kirusi hatari cha Corona ambacho kinasababisha maradhi ya mapafu kuua watu 17.
Hali ya wasiwasi inaendelea kuongezeka katika mji wa Wuhan nchini China baada ya huduma za usafiri kusitishwa katika juhudi za kukabiliana na kusambaa kwa kirusi hatari cha Corona ambacho kinasababisha maradhi ya mapafu kuua watu 17.
Mamlaka katika mkoa wa  Wahun imesitisha kwa muda usafiri wa ndege kutoka na kuenda latika mji huo, ikiw ani pamoja na treni, feri na mabasi.
Wakazi wamearifiwa wasiondoke katika mji huo ulio na watu milioni 11.
Baadhi yao wameelezea wasiwasi kuhusu upungufu wa chakula, mmoja alisema "huu ni mwisho wa dunia".
Visa vipya vya maambukizi zaidi ya 500 vimethibitishwa huku kirusi hicho kikisambaa hadi mataifa ya kigeni.
Virusi vipya pia vimeenea kutoka Wuhan hadi majimbo kadhaa ya China, Marekani, Thailand na Korea Kusini.
Virusi, vinavyojulikana kama 2019-nCoV, inaarifiwa kuwa ni  aina mpya  ambavyo havijatambuliwa awali kuwa vinaathari kwa wanaadamu.
Taarifa hii yenye kuogofya ulimwenguni kutokana na kasi ya ueneaji wa ugonjwa huo, mlipuko huo umewauwa watu 17, na kuna kesi 440 zilizothibitishwa.
Wachnguzi wa afya wanaarifu kuwa Virusi hiyo ilitoka katika soko la vyakula vya baharini ambalo "lilichanganya vyakula hivyo na  shughuli haramu za wanyama wa porini".
Kama hiyo haitoshi Viongozi huko Hong Kong pia waliripoti kesi mbili za kwanza za eneo hilo.
Kama utakumbuka vizuri kulikuwa na virusi vya Sars ambavyo viliwauwa karibu watu 800 ulimwenguni mwanzoni mwa miaka ya 2000 na madaktari wanaarifu kuwa navyo ni jamii  ya virusi vya Corona.
Mkutano wa kutathmini hatari za kiafya zinazokabili ulimwenguni ulisitishwa ili  kuamua ikiwa inapaswa kutangazwa dharura ya afya kimataifa  kama ilivyotokea wakati wa  homa ya nguruwe na ugonjwa wa Ebola pia.
Jioni ya Jumatano, viongozi wa China walithibitisha idadi ya waliokufa ilikuwa karibu mara mbili kutoka tisa kwa siku moja . Wote waliofariki hadi sasa ni kutoka Hubei, mkoa unaozunguka Wuhan.
Maafisa wa China waliarifu kuwa nchi hiyo kwa  sasa iko katika "hatua muhimu zaidi" ya kuzuia na kudhibiti virusi hivyo.
Maafisa wanaarifu kuwa "Kimsingi, usiende Wuhan. Na wale wa Wuhan tafadhali usiondoke mjini," alisema makamu wa Tume ya Kitaifa ya Afya Li Bin katika mojawapo ya mkutano wa kwanza wa umma tangu kuzuka vya virusi hivyo.Mapema wiki hii, China ilithibitisha kwamba maambukizi baina ya binadamu na binadamu yametokea.
Dalili za maambukizi ya  virusi hivi vipya  vya Corona  ni pamoja na dalili ya kushindwa kupumua vyema, homa, na kikohozi.
Kesi ya kwanza nchini Marekani  ilithibitishwa mwanzoni mwa wiki hii . Rais Donald Trump alisema hali hiyo imedhibitiwa na kwamba anaamini taarifa iliyotolewa  na viongozi wa China.
Ni jaribio kubwa la kuzuia kuenea kwa virusi hivi vya Corona , ambavyo tunajua sasa vinaweza kuenea kutoka kwa mtu mmoja kwenda kwa mtu mwingine.
Kuzuia usafiri wa aina yoyote kutoka sehemu moja kwenye ingine ulimwenguni Kunaweza kupunguza nafasi ya virusi vya Corona kufikia miji mingine nchini China na nchi zingine ulimwenguni.
Zuio hilo limetekelezwa kutokana na  mamilioni ya watu wanaojiandaa kusafiri kwenda nchini China kwa likizo ya wiki nzima ambayo ni Mwaka Mpya wa Lunar.
Swali kubwa lililosalia ni ikiwa ni je wakaazi wa milioni 8.9  wa  Wuhan  wanaweza kutumia  njia za barabara    kuondoka eneo hilo
</doc>
<doc docid='bbc_habari-51171896' lang='swa' type='mono' source_url='https://www.bbc.co.uk/swahili/habari-51171896' term='SARS'>
China coronavirus: Idadi ya visa vya ugonjwa huo vyaongezeka huku ukienea katika miji mipya
Sampuli ya virusi vya ugonjwa vilivyochukuliwa kutoka kwa mgonjwa na kuchunguzwa katika maabara na maafisa wa serikali pamoja na wale wa shirika la afya duniani WHO zimethibitisha kwamba ugonjwa huo ni ule wa Coronavirus.
Sampuli ya virusi vya ugonjwa vilivyochukuliwa kutoka kwa mgonjwa na kuchunguzwa katika maabara na maafisa wa serikali pamoja na wale wa shirika la afya duniani WHO zimethibitisha kwamba ugonjwa huo ni ule wa Coronavirus.
Virusi hivyo ni familia kubwa ya virusi sita na kirusi hicho kipya kitaongeza idadi hiyo kufikia saba ambapo ni maarufu kwa kusababisha maambukizi miongoni mwa binadamu.
Virusi hivyo vinaweza kusababisha homa , lakini pia vinaweza kusababisha ugonjwa mbaya wa Sars ambao uliwauwa watu 774 kati ya 8,098 walioambukizwa katika mlipuko ulioanza China 2002.
Uchanganuzi wa jeni za ugonjwa huo mpya unaonyesha kuhusishwa karibu na ugonjwa wa Sars zaidi ya ugonjwa wowote wa Coronovirus.
Mamlaka ya China imeripoti visa 139 vipya vya ugonjwa huo usiojulikana katika siku mbili, ikiwa ni mara ya kwanza kwa maambukizi hayo kuthibitishwa nchini humo nje ya mji wa Wuhan.
Visa vipya vilibainika katika miji ya Wuhan, Beijing na Shenzhen.
Korea Kusini pia iliripoti kisa chake cha kwanza kilichothibitishwa  siku ya Jumatatu baada ya Thaialnd na Japan.
Jumla ya visa vilivyoripotiwa sasa vinapita 200  na watu watatu tayari wamefariki kutokana na virusi hivyo.
Maafisa wa Afya wamegundua ugonjwa huo, ambao kwa mara ya kwanza ulipatikana mjini Wuhan mwezi Disemba.
Wanasema umesababisha mlipuko wa homa ya mapafu lakini mengi kuuhusu haujulikani.
Wataalama  nchini Uingereza waliambia BBC kwamba idadi ya watu walioambukizwa huenda ikawa kubwa zaidi ikilinganishwa na idadi iliotolewa na maafisa huku takwimu zikisema huenda imefikia watu 1,700.
China imeahidi kuongeza juhudi zake za kuchunguza wiki hii ya sherehe za kuadhimisha mwezi mpya  ambapo mamilioni ya Wachina watasafiri kujiunga na familia zao.
Mamlaka katika mji wa kati wa Wuhan nchini China inasema kwamba visa vipya 136  vimethibitishwa wikendi iliopita na mtu watatu katika mji huo akafariki kutokana na virusi hivyo.
Kwa jumla mji huo pekee umethibitisha karibia visa 200 vya ugonjwa wa Coronavirus.
Kufikia Jumapili jioni , maafisa wanasema kwamba takriban watu 170 mjini Wuhan walikuwa wanatibiwa hospitalini , ikiwemo watu tisa ambao walikuwa katika halli mahututi.
Maafisa wa afya katika wilaya ya Daxing mjini Beijing, walisema kwamba watu wawili waliosafiri kuelekea Wuhan walitibiwa ugonjwa wa homa ya mapafu unaohusisswa na virusi hivyo.
Mjini Shenzhen , maafisa walisema kwamba mtu mwenye umri wa miaka 66 alionyesha ishara ya virusi hivyo baada ya kuitembelea jamii yake huko Wuhan.
Virusi hivyo pia vimesambaa ugenini. Visa viwili vilithibitishwa nchini Thailand kimoja Japan - vyote vikuhusisha watu kutoka Wuhan ama wale waliotembelea mji huo.
Korea Kusini iliripoti kisa chake cha kwanza kilichothibitishwa  kuhusu ugonjwa huo siku ya Jumatatu.
Kituo cha udhibiti wa magonjwa ya mapafu nchini Korea kilisema kwamba mwanamke mmoja wa China mwenye umri wa miaka 35 alikuwa akiugua mwili kuwa na joto na tatizo la kupumua alipowasili nchini humo baada ya kutoka Wuhan.
Alitengwa na kutibiwa katika hospitali moja , walisema.
Tume ya kitaifa ya afya nchini China siku ya Jumapili ilisema kwamba virusi hivyo vinaweza kukingwa na kudhibitiwa , huku akionya kwamba uchunguzi wa karibu unahitajika kwa kuwa chanzo cha maambukizi hakijulikani.
Wamesema kwamba hakukuwepo na visa vya virusi hivyo kusambaa kutoka mtu mmoja hadi mwingine lakini na kwamba vimevuka mpaka na kuingilia spishi kutoka kwa wanyama walioambukizwa baharini na soko la wanyama mwitu katika mji wa Wuhan.
Shirika la Afya duniani linasema kwamba vyanzo vya wanyama vinadaiwa kuwa chanzo kikuu cha virusi hivyo na kwamba kulikuwa na visa vichache vya maambukizi ya binadamu hadi binadamu wanaposhikana.
''Huku visa vingi vikifichuliwa na uchanganuzi zaidi ukifanywa, tutapata picha nzuri kuhusu athari ya ugonjwa huo na maeneo ulioambukizwa''.
Ilisema kwamba ongezeko la idadi ya visa hivyo nchini China linatokana na kuongezeka kwa mipango ya vipimo na utafiti wa virusi hivyo miongoni mwa wagonjwa wanaougua magonjwa ya mapafu.
''Watu wanaweza kupunguza hatari ya kuambukizwa ugonjwa huo kwa kuchukua hatua kama vile kuzuia kushikana na wanyama, kupika vizuri nyama  na mayai na kuzuia kushikana na mtu yeyote mwenye ishara za homa'', ilisema.
</doc>
<doc docid='bbc_51322273' lang='swa' type='mono' source_url='https://www.bbc.co.uk/swahili/51322273' term='SARS'>
Virusi vya Corona: Jinsi wanyama wanavyohusishwa katika mlipuko wa magonjwa mapya
Wakati ulimwengu ukikabiliana na virusi vipya vya corona ambavyo vimesambaa kutokea nchini China mpaka mataifa mengine yapatayo 15.
Wakati ulimwengu ukikabiliana na virusi vipya vya corona ambavyo vimesambaa kutokea nchini China mpaka mataifa mengine yapatayo 15.
Mlipuko wa virusi hivi vipya vya ugonjwa wa corona  havijawahi kutokea kabla.
Lakini virusi hivyo vipya vinasadikiwa kuwa vimesababishwa na wanyama pori na kufanya hatari ya magonjwa ambayo yanatokana na wanyama.
Jambo ambalo linaonekana kuwa tatizo kubwa kwa siku za baadae wakati ambao mabadiliko ya tabia nchi na utandawazi wa namna wanyama na binadamu wanavyohusiana.
Wanyama wanawezaje kuwafanya watu waumwe?
Kwa miaka zaidi ya 50, maambukizi ya magonjwa yamekuwa yakitoka kwa wanyama mpaka kwa binadamu.
Mwaka 1980, janga la virusi vya Ukimwi vilidaiwa kuwa vilitokea kwa sokwe, mwaka 2004 mpaka 2007 mafua makali ya ndege na nguruwe pia walidaiwa kusababisha mafua makali ya Swine mwaka 2009.
Vilevile ilibainika kuwa maambukizi ya Sars yalitokana na popo huku Ebola pia ikidaiwa kusababishwa na popo.
Binadamu wamekuwa wakipata magonjwa kutoka kwa wanyama, haswa maambukizi ya magonjwa ya hivi karibuni yanaelezwa kuwa yametokea kwa wanyama pori.
Lakini mabadiliko ya mazingira yanaongeza kasi ya maambukizi ya aina hiyo kutokea, huku ongezeko la watu wanaoishi mjini na kusafiri mataifa mbalimbali wakati ugonjwa huo umeanza unafanya maambukizi yasambae kwa kasi zaidi.
Ni namna gani virusi hivi vinahama kutoka kwa wanyama mpaka kwa binadamu?
Wanyama wengi huwa wana bakteria hatari na virusi ambavyo vinaweza kusababisha magonjwa.
Mzunguko wa virusi huwa unategemea nani ambaye yuko navyo kwa wakati fulani na vimewezaje kufika upande mwingine.
Maambukizi mapya ya virusi yameonyesha kuwa
Kwa mfano ,asilimia kumi ya watu waliokufa kutokana na maambukizi ya ugonjwa wa Sars mwaka 2003, ukilinganisha na mafua makali ambayo yalikuwa chini ya 0.1%
Mazingira na mabadiliko ya tabia nchi yanabadilisha tabia ya wanyama ya namna wanavyoishi ,maeneo wanayoishi na huwa wanakula nini.
Jinsi maisha ya binadamu yalivyobadilika  pia, asilimia 55 ya idadi ya watu duniani kote wanajishi mjini na kuanzia 35% miaka 50 iliyopita.
Na miji hii mikubwa ina makazi mapya ya wanyama pori kama panya, vicheche, fisi, nguchiro, ndege,nyani na wanyama wengine ambao wanaweza kuepo kwenye maeneo ya kijani, sehemu za kupumzikia na bustani , na kuacha taka ambazo zinaweza kuwafikia binadamu.
Mara nyingi wanyama pori huwa wanaonekana katika miji zaidi ya porini kwa sababu kuna upatikanaji wa chakula kingi maeneo ya mjini na kufanya mzunguko wa upatikanaji wa magonjwa uwe rahisi.
Nani yuko hatarini?
Magonjwa mapya yanayojitokeza mara nyingi ni hatari zaidi ndio maana magonjwa mapya huwa yanapewa uangalizi wa karibu zaidi.
Baadhi ya makundi ya watu wako kwenye hatari ya kupata magonjwa zaidi ya wengine.
Miji maskini inapaswa kufanyiwa kazi ya usafi kwa ujumla, kwa sababu kama mazingira si safi basi inakuwa rahisi kwa magonjwa kuenea.
Watu ambao wana mifumo dhaifu kwa kutokuwa na afya nzuri wako kwenye hatari ya magonjwa zaidi, mfano mtu ambaye hana virutubisho vya mlo kamili, anaishi katika maeneo ambayo kuna hewa chafu na mazingira machafu.
Na wale ambao wakiugua huwa ni vigumu kupata huduma za kiafya na inawawia vigumu.
Maambukizi mapya yanaweza kusambaa katika miji mikubwa ambayo ina mkusanyiko mkubwa wa watu, ambao wanavuta hewa kwa pamoja na wako kwatika mazingira yanayofanana.
Baadhi ya tamaduni, watu huwa wanakula chakula ambacho wanahusiana na wanyama pori.
Tunapaswa kufanya nini?
Jamii na serikali zinajaribu kukabiliana na maambukizi mapya ya magonjwa kuwa janga la kivyake vyake bila kuhusisha dalili zake kwa kuangalia mabadiliko yanayotokea katika ulimwengu.
Kadri mazingira yetu yanavyobadilika , ndio magonjwa mapya pia yanaibuka.
Asilimia 10 tu ndio imeandikwa kuwa magonjwa mapya mengi yanahusishwa na wanyama.
Kuna umuhimu wa kuangalia jinsi magonjwa haya mapya yanaanzia wapi mpaka kufikia kuuwa watu katika maeneo ya mjini.
Kuweka mazingira kuwa safi ni jambo moja muhimu ambalo linaweza kusaidia kupunguza mlipuko wa magonjwa na kusambaa kwake.
Lakini pia kubadili namna watu wanahusiana na wanyama katika mazingira yao ni jambo muhimu pia kuzingatiwa.
</doc>
<doc docid='bbc_160120_korea_alcohol' lang='swa' type='mono' source_url='http://www.bbc.com/swahili/habari/2016/01/160120_korea_alcohol' term='SARS'>
Korea Kaskazini yagundua pombe isiyoleta uchovu
Wanasayansi nchini Korea Kaskazini wamegundua aina ya pombe ambayo haisababishi uchovu baada ya mlevi kunywa kunywaji hicho kulingana na vyombo vya habari nchini humo.
Wanasayansi nchini Korea Kaskazini wamegundua aina ya pombe ambayo haisababishi uchovu baada ya mlevi kunywa kunywaji hicho kulingana na vyombo vya habari nchini humo.
Gazeti la Pyongyang Times nchini humo linasema kuwa pombe hiyo haimletei mlevi uchovu wakati anapoamka asubuhi.
Pombe hiyo inaripotiwa kutengezwa kutoka kwa mmea mmoja wa asili unaofahamika kama insam pamoja na mchele.
Vyombo vya habari nchini Korea kaskazini vinafafahamika kwa kutangaza mambo yasiyokuya ya ukweli kuhusu mafanikio ya nchi hiyo.
Mwaka uliopita korea kaskazini ilisema kuwa madawa yanayotengenezwa kutoka kwa mmea huo wa insam yanaweza kuponya magonjwa yakiwemo Sars na virusi vya ukimwi.
</doc>
<doc docid='bbc_habari-51277102' lang='swa' type='mono' source_url='https://www.bbc.co.uk/swahili/habari-51277102' term='SARS'>
Wagonjwa wanne wanaoshukiwa kuwa na virusi ya Corona wachunguzwa Ethiopia
Watu wanne wanaoshukiwa kuwa na virusi hatari vya corona  wametengwa na wanafanyiwa uchunguzi zaidi katika mji mkuu wa Ethiopia Addis Ababa, BBC imethibitisha.
Watu wanne wanaoshukiwa kuwa na virusi hatari vya corona  wametengwa na wanafanyiwa uchunguzi zaidi katika mji mkuu wa Ethiopia Addis Ababa, BBC imethibitisha.
Tangu Jumatano iliyopita abiria wote wanaowasili katika uwanja wa kimataifa wa ndege wa Bole kutoka China wamekuwa wakifanyiwa uchunguzi kubaini kama wanaambukizwa virusi hivyo.
Akizungumza na vyombo vya habari mjini Addis Ababa, Waziri wa Afya wa Ethiopia Dkt. Liya Tadesse, amesema kuwa wagonjwa wanne wanaoshukiwa kuwa na virusi hatari vya corona wametengwa na wanafanyiwa uchunguzi zaidi.
Wagonjwa wote ni raia wa Ethiopia na kwamba watatu kati yao ni wanafunzi kutoka chuo kikuu cha eneo la Wuhan nchini China, ambako ni chimbuko la mlipuko wa virusi hivyo.
Maafisa wa afya wa Ethiopia wanasema kuwa sampuli ya damu imetolewa kwa wagonjwa hao na inatarajiwa kupelekwa Afrika Kusini kwa uchunguzi zaidi.
Kufikia sasa shirika la ndege la Ethiopia limewafanyia uchunguzi zaidi ya abiria elfu 22.
Awali mtu mmoja anayeshukiwa kuwa na virusi vya Corona nchini Kenya alipelekwa hospitalini.
Mshukiwa huyo ambaye ni mwanafunzi amefikishwa hospitali kuu ya rufaa ya Kenyatta jijini Nairobi.
Vyombo vya habari nchini humo vimeripoti kuwa mtu huyo aliwekwa karantini alipowasili katika uwanja wa Ndege wa kimataifa wa Jomo Kenyatta  jijini Nairobi.
Kwa mujibu wa ripoti kutoka Nairobi, msafiri huyo raia wa Kenya alikua akitokea katika jiji la Guangzhou China na aliruhusiwa na maafisa afya wa Uchina kusafiri.
Hata hivyo, baada ya kuwasili jijini Nairobi maafisa afya katika uwanja wa Kenyatta walimuweka katika uangalizi maalumu kabla ya kuhamishiwa hospitali.
Hapo jana Kenya iliitahadharisha raia wake kwenda mji wa Wuhan China, mpaka pale mlipuko wa virusi hivyo utakapodhibitiwa.
Wizara ya mambo ya nje ya nchi hiyo ilisema ilikuwa na mawasiliano na raia wake waliokwama katika mji wa Wuhan, mji ambao ni kitovu cha mlipuko wa virusi hivyo, ambao uko kwenye uangalizi maalum.
''Ubalozi unafahamu kuwa kuna raia wa Kenya 85 mjini Wuhan ambao wamesajiliwa ubalozini hivyo unafuatilia kwa karibu hali hiyo,'' wizara ilieleza kwenye taarifa yake hapo jana.
Kwenye mtandao wa Twitter , wakitoa ujumbe wao wa #KenyansInWuhan, wakenya waliokwama mjini Wuhan walitoa wito kwa serikali yao iwaondoe kwenye mji huo.
''Ni masikitiko tu kwa nchi yetu. Wiki ya pili sasa kwenye mji huu na hakuna lolote linalofanyika,'' aliandika kwenye ukurasa wa Twitter Cornelius Mulili.
''Hali hapa ni mbaya. Ilichofanya serikali yetu ni kutia taarifa kwa vyombo vya habari pekee. Sitaki kueleza tunachokipitia hapa kimwili na kiakili,'' alieleza Rono Kipkorir.
Tahadhari ya kusafiri imekuja siku chache baada ya maafisa nchini Ivory Coast kubaini mgonjwa aliyekuwa na dalili zinazofanan na mtu mwenye virusi vya corona. Haijathibitishwa kama mgonjwa huyo ana virusi hivyo.
Kenya ina moja kati ya viwanja vilivyo na pilikapilika nyingi barani Afrika na imeongeza umakini katika uangalizi wake. Inawapima abiria wote kutoka China.
Virusi vyenyewe ni vipya - ambavyo huathiri wanyama.
Virusi hivi vinasababisha matatizo ya kupumua.
Dalili zake zinasemekana kuwa homa, kikohozi kikavu kisha baada ya wiki moja, mwathirika anakuwa na matatizo ya kupumua na kuhitaji matibabu kwa haraka.
Virusi hivyo vipya vinafananishwa na vile vya Sars, ambavyo vilisababisha vifo vya mamia ya watu 2003.
Hadi kufikia sasa, bado hakuna tiba maalum au chanjo dhidi ya virusi hivi.
Na kufikia Jumamosi, nchini Uchina kulikuwa na visa 1975 vilivyothibitishwa vya ugonjwa huo huku visa 2,684 zaidi vikishukiwa kuwa ni virusi hivyo, kulingana na Tume ya Taifa ya Afya ya Uchina.
</doc>
<doc docid='bbc_habari-51740956' lang='swa' type='mono' source_url='https://www.bbc.co.uk/swahili/habari-51740956' term='SARS'>
Coronavirus: Je juhudi za kutafuta chanjo ya virusi vya corona zimefika wapi?
Tunaweza kuorodhesha maambukizi ya virusi vipya vya corona kuwa janga au la , lakini ukweli ni kwamba ni suala nyeti.
Tunaweza kuorodhesha maambukizi ya virusi vipya vya corona kuwa janga au la , lakini ukweli ni kwamba ni suala nyeti.
Katika chini ya miezi miwili virusi hivyo vimesambaa hadi mabara kadhaa. Janga lina maana ya kwamba virusi hivyo vinasambaa kwa kasi ya juu katika zaidi ya mabara matatu.
Huenda tayari tumefikia awamu hiyo , lakini sio sawa na vifo, kwa kuwa jina hilo halimaanishi hatari ya virusi hivyo bali jinsi vinavyosambaa kutoka eneo moja hadi jingine. Kile kilichopo ni janga la hofu .
Kwa mara ya kwanza katika historia tunakabiliwa na janga hatari: Katika vyombo vyote vya habari  kila siku katika kila eneo duniani vinaongea kuhusu virusi vya corona.
Imeripotiwa nchini Brazil kwamba virusi hivyo vimezaana mara tatu zaidi.
Ni muhimu kuripoti kinachotokea duniani lakini pia wasomaji wanahitaji habari njema, kama hizi:-
Kisa cha kwanza cha ugonjwa wa ukimwi kilitangazwa mwezi Juni 1981 na ilichukua zaidi ya miaka miwili kugundua virusi vinavyosababisha ugonjwa huo.
Visa vya kwanza vya ugonjwa hatari wa mapafu  viliripotiwa nchini China mnamo tarehe 31 mwezi Disemba 2019 na ilipofikia tarehe  7 mwezi Januari virusi hivyo tayari vilikuwa vimefichuliwa. Virusi vya Corona viligunduliwa siku 10 baadaye.
Tayari tunajua kwamba ni virusi vipya kutoka familia moja na virusi vya SARS . Ugonjwa huo umepatiwa jina COVID19. Unahusishwa na virusi vya corona kutoka kwa popo.
Sampuli ya  RT-PCR inapatikana kila mahali tangu tarehe 13 mwezi Januari. Katika miezi ya hivi karibuni vipimo hivyo vimeboreshwa .
Udhibiti mkali na mikakati ya kuwatenga walioambukizwa imeanza kuzaa matunda.
Kwa wiki kadhaa sasa idadi ya watu wanaopatikana na virusi hivyo imepungua kila siku. Katika mataifa mengine , visa vya maambukizi vinafuatiliwa kwa kina .
Mikakati iliowekwa ni ya nguvu na visa vinaweza kudhibitiwa kwa urahisi kwa mfano nchini Korea kusini na Singapore.
4. Asilimia 80 ya visa vyote vilivyobainika havijaonyesha makali
Ugonjwa huo hautoi ishara ama hauna makali kati ya visa asilimia 81.
Katika asilimia 14 iliosalia vinaweza kusababisha ugonjwa hatari wa mapafu  na asilimia tano vikiwa hatari na hata kusababisha kifo
Data ya pekee ambayo inaonyeshwa na vyombo vya habari  ni ongezeko la visa vilivyothibitishwa na idadi ya vifo.
Lakini idadi kubwa ya watu walioambukizwa wamepona. Idadi ya watu waliopona ni mara 13 zaidi ya waliofariki na idadi hiyo inazidi kuongezeka.
Ni asilimia tatu pekee ya watu walio chini ya umri wa miaka 20 walioathirika  na idadi ya vifo ni asilimia 0.2. kwa watu walio chini ya umri wa miaka 40.
Miongoni mwa watoto dalili ni chache hali ya kwamba mara nyengine hazionekani.
Virus hivyo vinaweza kuuliwa katika sakafu kupitia ethanol , Hydrogen peroxide au sodium hypochlorite katika dakika moja pekee.
Uoshaji wa mikono mara kwa mara kwa kutumia maji na sabuni  ndio njia bora ya pekee ya kuzuia maambukizi.
Ni wakati wa sayansi na ushirikiano. Katika kipindi cha mwezi mmoja , takriban ripoti 164 zimeandikwa kuhusu ugonjwa COVID19 au SARSCov2, ikiwemo ripoti nyengine nyingi zaidi  ambazo hazijachapishwa.
Ni kazi za ya utangulizi juu ya chanjo, matibabu, ugonjwa, jeni na phylogeny, utambuzi na mambo ya kliniki.
Ripoti hizo zinaandaliwa na watunzi kote duniani.
Mwaka 2003, wakati virusi vya SARS vilipotokea , ilichukua zaidi ya mwaka mmoja kupata chini ya nusu ya ripoti kama hizo.
Kuongezea ni kwamba majarida mengi ya kisayansi yameweka wazi ufadhili wao wa virusi vya corona.
Uwezo wa kutafuta chanjo tofauti ni mzuri. Tayari kuna zaidi ya miradi minane dhidi ya virusi hivyo.
Kuna makundi yalioanzisha juhudi za kutafuta chanjo dhidi ya virusi vingine kama hivyo.
Kile kinachorefusha uboreshaji wake ni vipimo vyote muhimu vya sumu yake, madhara yake , usalama wake , kinga na uwezo wake katika kinga.
Chanjo zina kinga. Umuhimu wake zaidi ni tiba ya watu ambao tayari ni wagonjwa. Tayari kuna majaribio 80 ya kutafuta tiba ya virusi vya corona.
Hizi ni dawa ambazo zimetumika kwa mambukizi mingine ambayo tayari yamethibitishwa na tunajua ziko salama.
Mojawapo ya dawa hizo ambayo tayari imejaribiwa katika binadamu ni dawa ya remdesivir - dawa ya virusi vya ukimwi ambayo bado inafanyiwa utafiti ambayo imejaribiwa dhidi ya magonjwa kama vile Ebola na SARS/MERS.
Dawa nyingine ni ile aina ya Chloroquine, dawa ya kukabiliana na malaria ambayo pia ina uwezo wa kukabiliana na virusi .
Inajulikana kuwa na uwezo wa kuzuia maambukizi.
</doc>
<doc docid='bbc_habari-51461908' lang='swa' type='mono' source_url='https://www.bbc.co.uk/swahili/habari-51461908' term='SARS'>
Coronavirus: Kwanini idadi ndogo ya watoto ndio wanaopata virusi hivi?
Taarifa za kwamba mtoto aligunduliwa akiwa na virusi vya corona nchini Uchina Februari 5, saa 30 tu kabla ya kuzaliwa, zilisambaa kwa haraka kote ulimwenguni.
Taarifa za kwamba mtoto aligunduliwa akiwa na virusi vya corona nchini Uchina Februari 5, saa 30 tu kabla ya kuzaliwa, zilisambaa kwa haraka kote ulimwenguni.
Hicho ndo kisa cha kwanza cha mtoto mchanga kupatikana na virusi hivyo ambavyo vimesababisha vifo vya watu 900 huku wengine 40,000 wakiambukizwa wengi wao wakiwa kutoka Uchina lakini visa vya virusi hivo vimeripotiwa katika nchi zaidi ya 30.
Hata hivyo, ni watoto kidogo walioambukizwa.
Virusi vya Corona vinasambaa kabla ya dalili kuanza kujitokeza
Utafiti wa hivi karibuni kuhusu ugonjwa huo uliochapishwa katika jarida la Journal of the American Medical Association na kuangazia wagonjwa katika hospitali ya Jinyintan huko Wuhan - mji ambao ni kitovu cha mlipuko huo.
Utafiti huo ulibaini kwamba zaidi ya nusu ya idadi ya watu walioambukizwa virusi hivyo ni watu wazima wenye umri wa miaka 40 hadi 59 asilimia 10 pekee ya wagonjwa wakiwa ni chini ya umri wa miaka 39.
"Visa vya watoto kuambukizwa virusi vya corona ni kidogo sana," watafiti hao wameandika. Lakini kwanini iwe hivi?
Kuna nadharia nyingi, lakini wataalamu wa afya hawana jibu muafaka kwa nini visa vya watoto kuambukizwa virusi vya  corona ni vichache mno.
"kwasababu ambazo haziko wazi, watoto wameonekana ama kutopata maambukizi au kuwa nayo lakini kwa kiwango kidogo tu," Ian Jones, profesa wa magonjwa ya maambukizi katika chuo kikuu cha Reading, ameiambia BBC.
Hili huenda likamaanisha kwamba watoto wanapata maambukizi kidogo tu na kutofikia kiwango cha kuanza kuonyesha dalili na hatimaye watoto hao hawapelekwi hopsitali kwa vipimo zaidi, kulazwa au hata kuripotiwa kwa visa zaidi. Nathalie MacDermott, mhadhiri wa Chuo Kikuu cha London, anakubaliana na hilo.
"Watoto ambao umri wao ni zaidi ya miaka 5 na vijana wanaonekana kuwa na mfumo wa kinga wa mwili imara kukabiliana na virusi hivyo," anasema. "Henda bado wakaambukizwa lakini maambukizi yao yanakuwa hayana nguvu sana au hata pengine yasioneshe dalili za maambukizi."
Pia hii si mara ya kwanza hili linatokea, katika mlipuko wa virusi kama vile wa Sars, ambao pia ulianzia Uchina 2003 na kusababisha vifo kwa watu karibia 800 na pia wakati huo ilibainika kwamba maambukizi ya virusi hivyo kwa watoto yalikuwa ya china.
Mwaka 2007, wataalamu kutoka Vituo vya Kudhibiti Maradhi vya Marekani, vilibaini visa 135 vya watoto kuhusiana na virusi vya Sars lakini wakasema kwamba hakuna vifo vyovyote vilivyoripotiwa miongoni mwa watoto na vijana."
Je mwaka mpya wa Uchina kulisaidia kuepusha watoto kuambukizwa virusi vya corona?
McDermott pia anafikiria kwamba watoto huenda wasiwe katika hatari kuambukizwa virusi hivyo ikilinganishwa na watu wakubwa - mlipuko huo ulianza wakati wa maadhimisho ya mwaka mpya wa Uchina ambapo shule huwa zimefungwa.
Karibia majimbo yote ya Uchina yamefunga shule na zingine zitasalia kufungwa katika muda wote wa Februari.
"Watu wakubwa mara nyingi wanakuwa kama wauguzi na kuonekana zaidi kulinda watoto wao au hata kuwaondoa kabisa iwapo itabainika kwamba kuna mmoja ambaye ameambukizwa."
Kwa hiyo anafikiria kwamba hilo huenda likabadiliko kadiri virusi hivyo vinapoendelea kusambaa na kuongeza uwezekano wa jamii kuwa katika hatari ya kupata maambukizi".
Hata hivyo, hadi kufikia sasa kusambaa kwa haraka kwa ugonjwa huo hakujahushishwa sana na kuongezeka kwa visa vya watoto.
Kwa mara nyingine tena katika maambukizi ya virusi vya Sars watafiti waliochunguza visa vya watoto walibaini kwamba wale wenye umri wa chini ya miaka 12 wana uwezekano mdogo zaidi wa kuhitaji matibabu hospitalini.
Ingawa ni watoto kidogo tu waliothibitishwa kuambukizwa, wataalamu wa tiba hawajahitimisha kwamba hili ni kwasababu wao hawawezi kuambukizwi.
Maelezo ambayo yanaonekana kujitokeza kwa sasa ni kwamba mlipuko wa virusi vya corona unahusishwa na kuambukiza zaidi watu wazima ikilinganishwa na watoto kama vile ugonjwa wa tetemaji.
"Hili huenda lina ukweli zaidi kuliko ile dhana ya kwamba watoto wana mfumo wa kinga imara zaidi kukabiliana na virusi vya corona," Andrew Freeman, mtaalamu wa magonjwa ya kuambukizwa katika chuo kikuu cha Cardiff, ameiambia BBC.
"Huenda ikawa mamlaka haiwafanyii vipimo watoto ambao hawaonyeshi dalili zaidi ya wale wanaonesha dalili kwa mbali," amesema.
Christl Donnelly, mtaalamu wa masuala ya takwimu za usambaaji wa magonjwa kutoka chuo kikuu cha Oxford na Imperial College London, anakubaliana na hilo na kutoa mfano wa mlipuko wa ugonjwa wa Sars huko Hong Kong.
Watu wakubwa wenye maradhi tayari mfumo wao wa kinga una pambanana maradhi mfano, wenye
kisukari, ugonjwa wa moyo wanaonekana kuwa katika hatari zaidi ya kuambukizwa virusi kama hivi.
"Ugonjwa wa matatizo ya kupumua ambao hujitokeza mtu akishapata maambukizi ya virusi vya corona unaathiri sana watu wenye mfumo dhaifu wa kinga kwasababu  tayari wako katika hali mbaya ya kiafya," Ian Jones ameelezea.
"Hilo linatokea kwa wanaopata mafua makali na matatizo mengine ya kupumua."
Ilibainika kwamba karibu nusu ya waathirika waliofanyiwa uchunguzi katika hospitali ya Jinyintan tayari walikuwa na maradhi mengine.
Lakini si watoto wanajulikana kwa kusambaza maambukizi ya virusi?
Watoto kawaida wanakuwa katika hatari ya kupata maambukizi ya virusi na mara nyingi huchukuliwa kama wasambazaji wakubwa', kulingana na Ian Jones.
"Wao husambaza magonjwa ya mfumo wa kupumua kama vile ambavyo mtu yeyote mwenye mtoto katika shule ya chekechea anavyofahamu," anasema.
Kwa hiyo tunaweza kutarajia idadi kubwa ya watoto kuambukizwa - lakini hali ni tofauti kwa sasa.
Huenda ikawa watoto wana mfumo imara wa kinga kukabiliana na virusi, au makali ya virusi vyenyewe inakuwa kidogo kwa watoto ikilinganishwa na watu wakubwa, na hivyo basi watoto hawapelekwi kupata matibabu, hawafanyiwi vipimo wala kusajiliwa.
Utafiti zaidi unastahili kufanywa ili kupata uelewa wa mlipuko huu dhidi ya watoto.
Lakini pia huenda ikawa watoto wametegwa kabisa na kuwa katika uwezekano mdogo wa kupata maambukizi kwa kufunga shule, na kuwekwa katika mazingira mazuri.
Na hilo litafahamika watoto wote watakaporejea shuleni nchini uchina.
</doc>
<doc docid='bbc_habari-51291297' lang='swa' type='mono' source_url='https://www.bbc.co.uk/swahili/habari-51291297' term='SARS'>
Coronavirus: Kwanini kuna mlipuko wa virusi vingi hatari?
Kwa kipindi cha miaka 30 iliyopita idadi ya milipuko ya virusi imeongezeka, na magonjwa yamesambaa kwa kazi - kama ilivyo kwa virusi vya corona nchini China hivi sasa vimeendelea kusambaa .Je ni kwanini?
Kwa kipindi cha miaka 30 iliyopita idadi ya milipuko ya virusi imeongezeka, na magonjwa yamesambaa kwa kazi - kama ilivyo kwa virusi vya corona nchini China hivi sasa vimeendelea kusambaa .Je ni kwanini?
Ni ukweli rahisi kabisa kuwa hivi sasa idadi ya watu imekuwa kubwa kuliko nyakati zote zilizowahi kutokea - Idadi ya watu duniani kwa sasa ni Bilioni 7.7 pengine na zaidi. Na tunaishi tukiwa karibu karibu sana
Watu wengi zaidi wanaoishi katika maeneo yenye nafasi ndogo inamaanisha kuwa kuna kuwa na hatari zaidi ya kupatwa na wadudu wanaosababisha ugonjwa
Virusi vya corona vinaelezwa kusambazwa kutoka kwa mtu mmoja kwenda kwa mwingine kwa njia ya kukohoa au kupiga chafya. Virusi huishi kwa muda fulani tu nje ya mwili, hivyo kwa kuwa karibukaribu ugonjwa huenea.
Mwaka 2014 ugonjwa ulisambaa kwa kupitia damu na maji maji mengine, lakini kwa wale wanaokuwa karibukaribu wanaweza kuambukizana.
Lakini si virusi vyote huambukizwa kwa mtu mmoja kwenda kwa mwingine. Hata Zika, ambayo huambukizwa kutoka kwa mbu kwenda kwa mwanadamu. Mbu wanaosababisha Zika huishi katika maeneo ya mijini ambao huzaliana kwenye maeneo yenye watu wengi, unyevunyevu na maeneo ya joto.
Tangu mwaka 2007 binaadamu wameishi kwenye miji. Zaidi ya watu bilioni nne sasa wanaishi kwenye 1% ya ardhi ya sa 1% of the planet's land mass.
Na miji mingi ambayo tunahamia haiko tayari kwa ajili yetu. Hivyo watu wengi wanaishia kuishi kwenye maeneo duni ambayo huwa na upungufu wa maji safi au mfumo wa maji taka, hivyo magonjwa husambaa haraka.
Sawa Ndege au treni ya mwendo kasi virusi hivi vinasambaa kwa kasi karibu nusu ya dunia ka chini ya nusu siku. Katika kipindi cha wiki chache tangu mlipuko wa virusi vya corona visa kadhaa vya maambukizi ya virusi hivyo vimerekodiwa katika nchi zaidi ya nchi 16.
Mwaka 2019 mashirika ya ndege yalisafirisha abiria bilioni 4.5 - miak kumi iliyopita mashirika hayo ya ndege yalisafirisha abiria  bilioni 2.4.
Wuhan ni  kituo kikuu cha treni za kasi na mlipuko wa virusi hivyo ulitokea wakati ambapo China ilikuwa inajiandaa kwa sikuu ya mwaka mpya ambapo safari zaidi ya safari zaidi ya bilioni hufanyikakatika  made across the country around Chinese New Year.
Ndege, Treni na vyombo vyombo vingine vya moto vinamaanisha kuwa virusi vinaweza kusafiri karibu umbali wa nusu ya dunia. Ndani ya wiki chache za mlipuko wa virusi vya corona, watu kadhaa walishukiwa katika zaidi ya nchi 16.
Mwaka 2019 ndege zilisafirisha abiria bilioni 4.5- miaka kumi iliyopita ilikuwa bilioni 2.4.
Wuhan ni kituo kikuu cha reli ya treni ziendazo kasi nchini China na virusi vimeingia nchini humo ambapo zaidi ya safari bilioni moja hufanyika nchi nzima wakati wa msimu wa mwaka mpya wa China.
Moja kati ya magonjwa mabaya kuwahi kurekodiwa ni pamoja na mafua makali mwaka 1918 yajulikanayo kwa jina spanish flu.
Yalianzia barani Ulaya wakati wa uhamiaji wa watu wengi, kuelekea kumalizika kwa vita ya kwanza ya dunia.
Wakati mafua yakisambaa, wanajeshi walikuwa wakirejea nyumbani kwa nchi zao wakipeleka mafua makali kwenye jamui zao ambazo hazikuwa na chochote cha kuzuia virusi, au kupata chanjo ya kuzuia maambukizi.
Utafiti wa mtaalamu wa masuala ya virusi na magonjwa yanayosababishwa navyo, John Oxford amesema chanzo cha virusi hivyo inaweza kuwa kambia, ambazo karibu wanajeshi 100,000 walifariki kila siku.
Hata wakati wa kabla ya usafiri wa anga, ugonjwa huo ulisafiri katika karibu sehemu zote za dunia. iliua watu kati ya milioni 50 na milioni 100.
Bado spanish flu ilichukua miezi tisa kusambaa duniani. Katika dunia ambayo tunaweza kusafiri kwa siku moja, virusi vya mafua vinaweza kusambaa haraka.
Nyama zaidi, wanyama zaidi, magonjwa zaidi
Ebola,SARS na sasa virusi vya corona vyote ni virusi vinavyoambukizwa kutoka kwa mnyama kwenda kwa binaadamu, virusi vya corona vimeanzia kwenye soko la nyama mjini Wuhan - ripoti za awali zinasema inaweza kuwa kutoka kwa nyoka.
Mapenzi yetu kwa nyama yamekuwa yakiongezeka, ufugaji wa wanyama umekuwa ukiongezeka wakati sehemu mbalimbali duniani.
Nchini China masoko ya nyama yako kwa wingi  kwenye maeneo ya watu wengi. Hiyo inaweza kuwa sababu ya ugonjwa huo kuanzia huko.
Pia, wakati miji yetu ikitanuka watu hukaribiana na wanyama pori. Homa ya Lassa ni moja ya ugonjwa ambao ulisambaa kwa njia hii- wakati watu wakikata miti na kutumia ardhi kwa ajili ya shughuli za kilimo, panya wanaoishi ardhini kama makazi huambukiza virusi ambavyo wat huvibeba na kupata homa ya Lassa.
Ingawa dunia imekuwa kama kijiji, bado hatuna mfumo wa afya wa dunia ambao utaweza kupambana na vitisho vinapotokea.
Kupambana mlipuko,tunategemea zaidi serikali , ikishindwa dunia nzima inakuwa hatarini.
Hakuna sehemu nyingine iliyopitia haya zaidi kama Afrika Magharibi wakati wa mlipuko wa Ebola. Pale mifumo ya afya ya nchini Guinea, Liberia na Sierra Leone iliposhindwa kudhibiti kusambaa kwa virusi.
Ebola iliua watu 11,310 Afrika Magharibi.
Ni bahati kwa sehemu nyingine duniani ni virusi vinavyosambaa taratibu lakini virusi vinavyosafiri kwa njia ya hewa au corona husambaa haraka sana.
Milipuko huweza kutokea kwenye maeneo duni ambayo yana mifumo mibaya ya afya. Kutokuwepo kwa elimu kuhusu usafi, pia idadi kubwa ya watu vyote huongeza hatari.
Mifumo michache sana ya afya iko tayari kuwekeza zaidi kwenye milipuko ya magonjwa ambayo yanaweza yasijitokeze. Wakati mafua ya nguruwe yalipojitokeza kulikuwa na dawa nyingi, lakini wakosoaji walidai kuwa kulikuwa na hatua nyingi zilizochukuliwa kwa virusi ambavyo baadae vilijulikana kuwa havikuwa vya hatari.
</doc>
<doc docid='bbc_50986149' lang='swa' type='mono' source_url='https://www.bbc.co.uk/swahili/50986149' term='SARS'>
China kuchunguza virusi vinavyosababisha mlipuko wa ugonjwa wa ajabu
Mamlaka ya China imeanzisha utafiti kuchunguza virusi vinavyosababisha  ugonjwa wa ajabu ambao umewaambukiza  watu kadhaa katika mji wa Wuhan.
Mamlaka ya China imeanzisha utafiti kuchunguza virusi vinavyosababisha  ugonjwa wa ajabu ambao umewaambukiza  watu kadhaa katika mji wa Wuhan.
Kesi za watu 44 zimeripotiwa na kuthibitishwa mpaka sasa, visa 11 kati yake vinatajwa kuwa hatari zaidi, maofisa wamesema .
Mlipuko wa ugonjwa huo umefanya mji wa Singapore na Hong Kong kuanza kuchunguza watu wanaosafiri kutoka mji huyo.
Ugonjwa huu umezua hofu mtandaoni na kuhusisha virusi hivyo kuwa unaweza kupelekea kuwa na mtindio wa ubongo na madhara mengine yanayoweza sababisha vifo.
Uwezekano wa ugonjwa huo kufanana na ugonjwa wa 'sars' ambo uliua watu zaidi ya 700 ulimwenguni kote mnamo 2002-03, baada ya kutokea nchini China.
Kumekuwa na uvumi  kwenye mitandao ya kijamii na kuhusisha ugonjwa huu kuwa unaambukiza kwa kasi sana.
Polisi wa Wuhan police amesema kuwa watu wanane wameadhibiwa kwa kuchapisha taarifa za uongo katika mitandao bila ya kuwa na uhakika kuhusu ugonjwa huo.
Tume ya afya ya Wuhan imesema kuwa inafanya uchunguzi wa chanzo cha mlipuko wa ugonjwa huo.
Hotuba yake katika mtandao umesema kuwa tayari imeangazia vyanzo vya maambukizi ya ugonjwa huo na dalili za ugonjwa huo lakini  hotuba hiyo haikutaja kuwa unafanana na ugonjwa wa 'Sars' ambao uliwahi kusambaa duniani kote na kuua watu huku ukiwa umeanzia China.
Vilevile hakutaja kuwa kuna maambukizi ya kati ya binadamu na mwanadamu.
Licha ya kuhusisha maambukizi hayo na soko la samaki, jambo ambalo lilipelekea mamlaka kutaka kufanya usafi katika maeneo hayo.
Msemaji kutoka shirika la afya duniani (WHO)  amesema kuwa wana taarifa kuhusu ugonjwa huo na walikuwa wanawasiliana kwa karibu na serikali ya China.
"Kuna sababu nyingi ambazo zinaweza kupelekea maambukizi ya virusi hivyo, na sababu nyingine zinahusishwa na mambo yanayofahamika kusababisha dalili za ugonjwa ," msemaji huyo aliongeza kuwa. "WHO inaangalia kwa karibu mlipuko huo na itaweza kutoa taarifa zaidi watakapozipata. "
Mlipuko wa ugonjwa huu wa ajabu umewafanya watu kukumbuka ugonjwa wa ajabu wa kuambukiza ambao ulitokea miaka 18 iliyopita.
Kwa sasa , shirika la afya limeikosoa China kwa kutoa taarifa ya visa vichache vya wagonjwa walioambukizwa na ugonjwa wa Sars ambao ulitokea jimbo la kusini.
Ugonjwa huo uliozuka mwaka 2002-03 virusi vyake vilisababisha vifo vya watu zaidi ya  8,000 katika mataifa 26 na kuua watu 349 China na wengine 299 huko Hong Kong.
Wasafiri pia wanadhaniwa waliambukizwa kwa kiwango kikubwa kwa sababu ugonjwa huo ulikuwa unasambaa kwa kasi sana kabla ya mtu kupata tiba hospitalini.
China ilimfukuza waziri wake wa afya wakati huo kwa kushindwa kukabiliana na janga la ugonjwa huo.
Ugonjwa wa Sars ulitokomezwa tangu Mei 2004.
</doc>
<doc docid='bbc_130512_coronavirus_who' lang='swa' type='mono' source_url='http://www.bbc.co.uk/swahili/habari/2013/05/130512_coronavirus_who' term='SARS'>
WHO yasema coronavirus yaambukiza
Shirika la Afya Duniani, WHO, linasema inaelekea sana kuwa aina mpya ya virusi vinavouwa, vya coronavirus, vinaweza kuambukizwa baina ya watu walio karibu sana.
Shirika la Afya Duniani, WHO, linasema inaelekea sana kuwa aina mpya ya virusi vinavouwa, vya coronavirus, vinaweza kuambukizwa baina ya watu walio karibu sana.
Virusi hivyo ni sawa na vile vya homa ya SARS (Severe Acute Respiratory Syndrome) na vinamfanya mgonjwa kuwa na shida sana ya kuvuta pumzi.
Nchini Ufaransa mwanamume mwengine hivi sasa ni mahtuti baada ya kuambukizwa na mgonjwa wa mwanzo nchini humo, ambaye walilazwa chumba kimoja hospitali.
Hadi sasa watu 34 wanajulikana kupata ugonjwa huo duniani tangu mwaka wa 2012, 18 kati yao walikufa Saudi Arabia.
WHO inasema ni muhimu kujulisha watu kuhusu virusi hivyo kwa sababu kuna wasi-wasi mkubwa kuwa vinaweza kusambaa.
</doc>
<doc docid='bbc_141116_china_ebola_liberia' lang='swa' type='mono' source_url='http://www.bbc.co.uk/swahili/habari/2014/11/141116_china_ebola_liberia' term='SARS'>
Uchina yatoa msaada zaidi wa Ebola
Uchina imeongeza msaada wake katika shughuli za kupambana na Ebola Afrika Magharibi kwa kutuma wafanyakazi wa utabibu 160 huko Liberia.
Uchina imeongeza msaada wake katika shughuli za kupambana na Ebola Afrika Magharibi kwa kutuma wafanyakazi wa utabibu 160 huko Liberia.
Wafanyakazi wa utabibu ambao wengi wao ni wanajeshi, watawekwa katika kituo cha ukaguzi na matibabu kilichojengwa na Uchina yenyewe katika mji mkuu wa Liberia, Monrovia.
Ubalozi wa Uchina ulieleza kuwa wafanyakazi hao waliowasili hivi karibuni walipata uzoefu wa kutibu homa ya SARS ilipozuka Asia zaidi ya miaka 10 iliyopita.
Uchina imekuwa ikilaumiwa kuhusu janga la Ebola - kwamba haikutoa msaada wa kutosha na msaada wenyewe unachelewa.
</doc>
<doc docid='bbc_habari-38968446' lang='swa' type='mono' source_url='http://www.bbc.co.uk/swahili/habari-38968446' term='SARS'>
Watoto na watu wazee ndio walichangia zaidi kusambaa kwa Ebola
Visa vingi vya mlipuko mkubwa zaidi duniani wa ugonjwa wa Ebola vilisababishwa na wagonjwa wachache, kufuatia utafiti uliofanywa.
Visa vingi vya mlipuko mkubwa zaidi duniani wa ugonjwa wa Ebola vilisababishwa na wagonjwa wachache, kufuatia utafiti uliofanywa.
Takwimu zinaonyesha kuwa karibu asilimia 61 ya visa vya ugonjwa wa bola vilisababishwa na asilimia 3 ya watu waliaokuwa wameambukizwa.
Watoto na watu wazee ndio huenda walichangia kusambaa kwa ugonjwa huo.
Zaidi ya watu 28,600 waliambukizwa ugonjwa wa Ebola, wakati wa mlipuko wa mwaka 2014 na 2015 magharibi mwa Afrika ambapo karibu watu 11,300 waliaga dunia.
Utafiti huo ulifanywa ndani na nje ya mji mkuu wa Sierra Leone, Freetown.
Kwa kufuatilia jinsi ugonjwa huo ulivyosambaa, watafiti waligundua ni watu wangapi kila mtu  kila mtu aliyekuwa na virusi hiyo aliambukiza.
Watoto walio chini ya miaka 15 na watu wazima walio na zaidi ya miaka 45, ndio walichangia zaidi na kusambaa kwa ugonjwa wa Ebola.
Waambukizaji sawa na hawa, wamehusika na kuchangia maambukizi ya magonjwa kama wa (Sars) pamoja na homa ya mashariki ya kati (Mers).
</doc>
<doc docid='bbc_habari-51325871' lang='swa' type='mono' source_url='https://www.bbc.co.uk/swahili/habari-51325871' term='SARS'>
Wilbur Ross asema virusi vya Corona vitawapatia ajira Wamarekani wengi
Katibu wa maswala ya kibiashara nchini Marekani Wilbur Ross amesema kwamba mlipuko mbaya wa virusi vya Corona nchini China unaweza kuinua uchumi wa Marekani.
Katibu wa maswala ya kibiashara nchini Marekani Wilbur Ross amesema kwamba mlipuko mbaya wa virusi vya Corona nchini China unaweza kuinua uchumi wa Marekani.
Wakati wa mahojiano katika runinga bwana Ross alisema:  Nadhani vitasaidia kurudisha ajira kaskazini mwa Marekani.
Kuenea kwa kasi kwa ugonjwa huo kumezua hofu kuhusu athari zake katika uchumi wa China na ukuwaji wa uchumi kwa jumla .
Matamshi hayo yamepokewa kwa hisia kali kutoka kwa wakosoaji wa utawala wa rais Trump.  Akijibu swali kutoka kwa mwandishi wa runinga ya Fox kuhusu iwapo mlipuko huo ni hatari kwa uchumi wa Marekani, bwana Ross alisema: ''Sitaki kuzungumzia kuhusu mafanikio kuhusu ugonjwa huu hatari. Ukweli ni kwamba  unatoa fursa kwa biashara. Hivyobasi nadhani utasaidia kuongeza ajira kaskazini mwa Marekani'', aliendelea kusema.
Baadaye wizara ya biashara iliunga mkono matamshi yake: ''Kama katibu Ross alivyoweka wazi kitu cha kwanza ni kuhakikisha kuwa virusi hivyo vinadhibitiwa na baadaye kuwasaidia waathiriwa wa ugonjwa huo. Pia ni vyema kutazama athari za kufanya biashara na taifa ambalo lina historia ya kuzuia hatari nyingi kwa watu wake na dunia nzima kwa jumla'', alisema msemaji.
Matamshi hayo yamekosolewa pakubwa , huku mbunge wa chama cha Democrat, Don Beyer akichapisha katika Twitter na kuuliza ni vipi mtu anaweza kuchukua fursa ya kibiashara katika mlipuko mkubwa.
Wanauchumi pia wameuliza maswali mengi kuhusu matamshi ya bwana Ross. Simon Baptist kutoka kitengo cha ujasusi cha Singapore aliambia BBC kwamba matamshi hayo yalimshangaza yeye binafsi.
''Kampuni hazitaweza kupata uwekezaji wa kipindi kirefu kutokana na mlipuko ambao huenda ukaathiri watu kwa kipindi cha miezi mitatu hadi sita'', alisema.
Alisema kwamba virusi hivyo huenda vikawa na athari mbaya badala ya nzuri.
''Ukweli ni kwamba Marekani itapoteza pakubwa kwa sababu licha ya kila kitu China ni soko lake kubwa, hivyobasi iwapo uchumi wa China utapunguza kasi katika ukuwaji wake utaathiri pakubwa uchumi wa Marekani vilevile''.
Virusi hivyo vipya vimetajwa kuwa janga la kiafya na shirika la afya duniani WHO  huku vikiendelea kusambaa nje ya China.
Takriban watu 213 wamefariki kutokana na virusi hivyo nchini China na sasa vimesambaa hadi katika mataifa 18 mengine.
Wanauchumi wamesema kwamba virusi hivyo vya Corona vinaweza kuwa na athari kubwa katika uchumi zaidi ya virusi vya SARS  vilivyozuka kati ya 2002-2003.
SARS uliambukiza watu 8000 na kusababisha vifo vya watu 700 na unakadiriwa kugharimu uchumi duniani takriban  $30bn.
Virusi vya Corona vimelazimu kampuni mbalimbali duniani zikiwemo zile za teknolojia , watengenezaji magari na wauzaji kufunga kwa muda nchini China huku mamlaka ikiendeleza likizo ya kusherehekea mwaka mpya na kuweka vikwazo vya usafiri katika taifa hilo.
</doc>
<doc docid='bbc_150604_south_korea' lang='swa' type='mono' source_url='http://www.bbc.co.uk/swahili/habari/2015/06/150604_south_korea' term='SARS'>
Shule 700 zafungwa Korea Kusini
Zaidi ya shule 700 Korea Kusini zimefungwa kuhofia kuenea kwa ugonjwa uliozuka kwa ugonjwa unaoshambulia mfumo wa upumuaji uliozuka kutoka Mashariki ya kati wa MERS
Zaidi ya shule 700 Korea Kusini zimefungwa kuhofia kuenea kwa ugonjwa uliozuka kwa ugonjwa unaoshambulia mfumo wa upumuaji uliozuka kutoka Mashariki ya kati wa MERS
Watu watatu hadi sasa wanadaiwa kufa kutokana na ugonjwa huo ambapo pia watu wengine 35 wamebainika kuwa na maambukizi ya virusi vya ugonjwa huo. MERS ni mara ya kwanza kugunduliwa nje ya Saudi Arabia, kwani miaka mitatu iliyopita mgonjwa wa kwanza aligunduliwa huko Mashariki ya Kati. Rais wa Korea Kusini Park Geun-Hye amehimiza jitihada zaidi kukabiliana na ueneaji wa virusi vya ugonjwa huo. Raia wa Korea kwa sasa wamekumbwa na wasiwasi kutokana na ugonjwa huo wa SARS ulioua mamia ya watu huko Kaskazini Mashariki mwa Asia zaidi ya muongo mmoja uliopita.
</doc>
<doc docid='bbc_habari-51435530' lang='swa' type='mono' source_url='https://www.bbc.co.uk/swahili/habari-51435530' term='SARS'>
Coronavirus: Mgonjwa wa nne agunduliwa Uingereza
Mgonjwa wa nne aliyeambukizwa virusi vya corona amegunduliwa Uingereza, kulingana na afisa mkuu wa tiba Uingereza.
Mgonjwa wa nne aliyeambukizwa virusi vya corona amegunduliwa Uingereza, kulingana na afisa mkuu wa tiba Uingereza.
Kisa hiki kipya kilikuwa kinafuatiliwa na wataalamu baada ya kubainika kwamba mgonjwa alikuwa ametangamana na mtu mwingine aliyepata virusi hivi Ufaransa.
Hii inawadia baada ya raia wa Uingereza na wengine wa kigeni karibia 200 kuhamishwa kutoka mji wa Wuhan kwa ndege ya mwisho ya Uingereza ambayo iliwasili katika uwanja wa ndege wa RAF Brize Norton Jumapili.
Kumekuwa na visa zaidi ya 37,000 vingi vikiwa ni kutoka Uchina chimbuko la virusi la corona.
Idadi ya waliokufa kwa virusi vya corona kwa sasa ni juu zaidi kuliko idadi ya waliokufa kwasababu ya virusi vya Sars mwaka 2003, kulingana na maafisa wa afya nchini Uchina.
Mwaka 2003 idadi ya waliokufa kwasababu ya virusi vya Sars ilifikia 774.
Katika taarifa iliyotolewa Jumapili, Profesa Chris Whitty, afisa mkuu wa tiba Uingereza, amesema kwamba mgonjwa wa hivi karibuni Uingereza amehamishwa hadi hospitali ya kitaifa ya Royal Free hospital kaskazini ya Uingereza.
"Kwasasa tunachukua hali ya tahadhari kuzuia uwezekano wa kusambaa kwa virusi hivyo," amesema.
"Hospitali ya kitaifa imejitayarisha vilivyo kukabiliana na visa hivi na kutoa tiba, na pia inajitahidi kutafuta wale ambao huenda wametangamana na mgonjwa wa sasa.
Meanwhile, a British man has been diagnosed with coronavirus in Majorca after contact with a carrier in France.
Wakati huohuo, mwanamume mmoja raia wa  Uingereza amegunduliwa na virusi vya corona katika kisiwa cha Majorca baada ya kutangamana na mtu aliyekuwa na virusi hivyo Ufaransa.
Ofisi ya mambo ya nje imesema kuwa ndege hiyo ilikuwa ya pili na ya mwisho kutoka kwa serikali kuchukua wale waliokwama katika mji wa Wuhan kitovu cha virusi ipya vya corona.
Waliobebwa na ndege hiyo ni pamoja na raia 105 wa Uingereza na familia zao pomoja na raia 95 wa Ulaya. Pia wafanyakazi 13 na wahudumu wa afya walikuwa kwenye ndege hiyo.
Waliohamishwa wamepelekwa eneo la Milton Keynes na watawekwa katika karantini kwa siku 14 ili kuchunguzwa afya zao.
Balozi wa Uingereza Beijing, Dame Barbara Woodward, ameiambia BBC kwamba raia wawili wa Uingereza waliotaka kujumuishwa kwenye safari hiyo walizuiliwa baada ya joto la mwili kuwa juu wakati wa ukaguzi nchini Uchina.
Kwengineko, katika visiwa Balearic, serikali imethibitisha kwamba mwanamume mmoja amepatikana na virusi vya corona.
Mwanamume huyo amelazwa katika hospitali ya Palma Ijumaa, pamoja na mke wake na binti zake wawili. Familia yake nyengine wamebainika kwamba hawajaambukizwa virusi hivyo.
Wizara ya afya imesema inachunguza uwezekano wa yeyote ambaye huenda alitangamana na mwanamume huyo.
Zaidi ya raia 100 wa Uingereza na familia zao wamehamishwa hadi Uingereza kwa ndege zilizosimamiwa na serikali na nchi zingine.
Raia hao wako kwenye karantini katika hospitali ya Arrowe Park huko Wirral.
Wale waliorejeshwa hivi sasa ambao watatengwa kwa wiki mbili hotelini, wataruhusiwa kusoma majarida, vitabu, kupata vifaa vya kuchezea vya watoto, gemu, simu za mikononi, na hata kuwa na intaneti, hospitali ya taifa imesema.
Nguo za kubadilisha na bidhaa za zingine ziliwekwa kabla ya wao kufika tofauti na abiria wa awali waliohamishwa kutoka Wuhan ambao waliruhusiwa tu kusafiri na mabegi yenye uzito wa kilo 15 pekee.
Hatua ya ndege kuchukua wale waliokwama Wuhan imewadia baada ya uamuzi ulitolewa na Wizara ya mambo ya nje Februari 4 kwamba raia wote wa Uingereza waondoke nchini Uchina iwapo wanaweza kufanya hivyo.
Mashirika ya ndege ya Uingereza na Virgin Atlantic yamesitisha safari zake kwenda Uchina ingawa mashirika mengine bado yanaendeleza safari zao katika Uingereza na Uchina.
Wizara ya afya ya Uchina imesema idadi ya waliothibitishwa kuwa na virusi hivyo hadi Jumapili asubuhi imefikia 37,198.
Kufikia Jumamosi mchana jumla ya watu 686 walikuwa wamefanyiwa vipimo kuthibitisha iwapo wana virusi vya corona kulingana na wizara ya afya ya Uingereza.
Virusi vya corona vinasababisha maambuzi katika mapafu na kusababisha matatizo ya kupumua.
Dalili zake ni kuwa na joto jingi mwilini ikifuatiwa na kikohozi kikavu, kuwa na homa, kisha baada ya wiki moja, mwathirika anakuwa na matatizo ya kupumua na kuhitaji matibabu kwa haraka.
Virusi hivi vipya pia huathiri wanyama.
Virusi vipya ya Corona vinaambukiza wakati wa kuatamia mayai - na dalili zinakuwa bado hazijaanza kujitokeza na kufanya iwe vigumu kudhibitika, wamesema maafisa wa China
Kipindi cha kuatamia mayai wakati ambao mtu ameambukizwa virusi lakini hakuna dalili zozote zinazojitokeza ni kati ya siku 1 hadi 14, maafisa wanaamini hivyo.
Bila ya kujitokeza kwa dalili mtu hawezi kufahamu ikiwa ameambukizwa virusi vya Corona lakini pia vinaweza kusambaa kwa wakati huo huo.
</doc>
<doc docid='bbc_habari-51188320' lang='swa' type='mono' source_url='https://www.bbc.co.uk/swahili/habari-51188320' term='SARS'>
Coronavirus: Virusi vipya vyasababisha kifo chengine huku usambazaji kupitia binadamu ukithibitishwa
Mwathiriwa wa nne nchini China amefariki kutokana na virusi vipya ambavyo vimesambaa nchini humo , huku maafisa wakithibitisha kwamba vinaweza kusambazwa kupitia mtu mmoja hadi mwingine.
Mwathiriwa wa nne nchini China amefariki kutokana na virusi vipya ambavyo vimesambaa nchini humo , huku maafisa wakithibitisha kwamba vinaweza kusambazwa kupitia mtu mmoja hadi mwingine.
Mzee mwenye umri wa miaka 89 alikuwa mwathiriwa wa hivi majuzi wa virusi hivyo ambavyo husababisha aina moja ya homa ya mapafu.
Aliishi mjini Wuhan, mji unaodaiwa kuwa chanzo cha mlipuko huo.
Zaidi ya visa 200 kufikia sasa vimeripotiwa katika miji mikuu nchini China ikiwemo Beijing na Shanghai.
Shirika la afya duniani WHO linafikiria kutangaza janga la dharura la kiafya kama ilivyofanya wakati wa homa ya nguruwe na Ebola. Uamuzi huo utafanywa katika mkutano siku ya Jumatano.
Tume ya kitaifa ya afya siku ya Jumatatu ilithibitisha kwa mara ya kwanza kwamba maambukizi hayo yanaweza kusambaa kupitia wanadamu.
Ilisema kwamba watu wawili mjini Guangdong waliambukizwa kwa njia hiyo. Katika taarifa nyengine,
Tume ya afya ya mjini Wuhan ilisema kwamba takriban wahudumu 15 wa afya waliambukizwa ugonjwa huo , huku mmoja wao akiwa katika hali mahututi.
Wafanyakazi hao wanadaiwa kuambukizwa na virusi hivyo baada ya kugusana na wagonjwa. Wote wametengwa huku wakipata matibabu.
Je ugonjwa huo umeenea maeneo gani?
Ugonjwa huo mara ya kwanza uligunduliwa mjini Wuhan,  mji uliopo katikati ya China ulio na idadi ya watu milioni 11 , mwaka uliopita. Kuna takriban visa 218 vya virusi nchini China  kulingana na WHO.
Kuna visa kadhaa ambavyo tayari vimebainika Ulaya: Viwili nchini Thailand  kimoja Japan na chengine Korea Kusini.  Wale walioambukzwa walikuwa wamewasili kutoka Wuhan hivi majuzi.
Mamlaka katika mataifa mengi ikiwemo Australia, Singapore, Hong Kong, Taiwan na  Japan zimeimarisha uchunguzi wa abiria wanaosafiri kwa ndege  kutoka Wuhan.
Marekani pia imetangaza mikakati kama hiyo  katika viwanja vya ndege vya San Francosco , Los Angeles na New York..
Nchini Australia mtu mmoja ambaye alikuwa amesafiri kuelekea Wuhan ametengwa na anafanyiwa vipimo.
China ndio taifa linalochangia watalii wengi zaidi nchini Australia , huku zaidi ya watu milioni moja wakilitembelea taifa hilo mwaka uliopita.
Je virusi hivyo vinasambaa kwa kasi gani?
Kuna hofu kwamba virusi hivyo vinaweza kusambaa rahisi - na katika maeneo mengine nchini  huku mamlioni ya raia nchini China wakijiandaa kusafiri kuelekea nyumbani kwa siku kuu ya kusherehekea mwaka mpya nchini China wiki hii.
Mamilioni ya raia wa China wanasafiri kuelekwa makwao ili kusherehekea sikukuu ya mwaka mpya nchini.
Hatua ya raia kusafiri kutoka eneo moja hadi jingine inamaanisha kwamba mamlaka hazitaweza kuchunguza kuenea zaidi kwa ugonjwa huo. Wataalam wanasema kwamba tayari kunaweza kuwa na visa vingi vya maambukizi kutoka kwa ugonjwa huo.
Ripoti ya kituo cha uchanganuzi wa magonjwa katika chuo kikuu cha Imperial mjini London kimesema kuwa kunaweza kuwa na zaidi ya maambukizi 1,700.
Hatahivyo , Gabriel Leung, mkuu wa idara ya matibabu katika chuo hicho cha Hongkong anasema kwamba maambukizi hayo yanaweza kufikia watu 1,300 kufikia sasa.
Mlipuko huo umesababisha virusi kwa jina Coronavirus ambavyo vimesababisha vifo vya watu 774 kati ya karibia watu 2000 nchini , wengi wakiwa barani Asia na ambapo China ilishutumiwa kwa kuficha.
Rais wa China Xi Jinping ametaka juhudi kuchukuliwa ili kuzuia mlipuko huo kulingana na vyombo vya habari, ikiwemo kusambaza habari na kuchukua hatua za haraka.
Je tunajua nini kuhusu virusi hivi?
Sampuli ya virusi vya ugonjwa vilivyochukuliwa kutoka kwa mgonjwa na kuchunguzwa katika maabara na maafisa wa serikali pamoja na wale wa shirika la afya duniani WHO zimethibitisha kwamba ugonjwa huo ni ule wa Coronavirus.
Virusi hivyo ni familia kubwa ya virusi sita na kirusi hicho kipya kitaongeza idadi hiyo kufikia saba ambapo ni maarufu kwa kusababisha maambukizi miongoni mwa binadamu.
Virusi hivyo vinaweza kusababisha homa, lakini pia vinaweza kusababisha ugonjwa mbaya wa Sars ambao uliwauwa watu 774 kati ya 8,098 walioambukizwa katika mlipuko ulioanza China 2002.
Uchanganuzi wa jeni za ugonjwa huo mpya unaonyesha kuhusishwa karibu na ugonjwa wa Sars zaidi ya ugonjwa wowote wa Coronovirus.
Mamlaka ya China imeripoti visa 139 vipya vya ugonjwa huo usiojulikana katika siku mbili, ikiwa ni mara ya kwanza kwa maambukizi hayo kuthibitishwa nchini humo nje ya mji wa Wuhan.
</doc>
<doc docid='bbc_habari-51255266' lang='swa' type='mono' source_url='https://www.bbc.co.uk/swahili/habari-51255266' term='SARS'>
Virusi vya Corona vinasambaa kabla mwathirika kutambuwa ameambukizwa
Virusi vipya ya Corona ambavyo vimesambaa kwa watu karibia 2000 vinaambukiza wakati wa kuatamia mayai - na dalili zinakuwa bado hazijaanza kujitokeza na kufanya iwe vigumu kudhibitika, wamesema maafisa wa China.
Virusi vipya ya Corona ambavyo vimesambaa kwa watu karibia 2000 vinaambukiza wakati wa kuatamia mayai - na dalili zinakuwa bado hazijaanza kujitokeza na kufanya iwe vigumu kudhibitika, wamesema maafisa wa China.
Baadhi ya watu 56 wameaga dunia kwasababu ya virusi hivyo. Waziri wa afya Ma Xiaowei amewaambia wanahabari kwamba uwezo wa virusi hivyo kusambaa na unaonekana kuongezeka.
Baadhi ya miji ya Uchina imepiga marufuku kabisa usafiri wa sehemu moja hadi nyingine.
Mji wa Wuhan uliopo Hubei, chanzo cha mlipuko wa virusi hivyo kwa sasa umefungiwa kabisa.
Maambukizi yako katika kiwango ambacho ni vigumu kudhibitika", amesema Ma Xiaowei.
Maafisa wameahidi kuongeza juhudi mara dufu za kudhibiti virusi hivyo na kutangaza kwamba biashara ya kuuza wanyama wote wa porini itapigwa marufuku kuanzia leo Jumapili.
Virusi hivyo vinaaminika kwamba vimetokana na wanyama na vimesambaa kwa haraka kati ya wanadamu.
Kipindi cha kuatamia mayai wakati ambao mtu ameambukizwa virusi lakini hakuna dalili zozote zinazojitokeza ni kati ya siku 1 hadi 14, maafisa wanaamini hivyo.
Bila ya kujitokeza kwa dalili mtu hawezi kufahamu ikiwa ameambukizwa virusi vya Corona lakini pia vinaweza kusambaa kwa wakati huo huo.
Na Stephen McDonnell, Mwanahabari wa BBC Uchina
katika barabara zinazoelekea mji wa Nanyang, watu wanakaguliwa. Yeyote ambaye ni mgonjwa haruhusiwi kuingia kwenye mji huo. Magari yenye namba zi miji mingine pia yanafuatiliwa kwa karibu.
Ndani ya mji huo, hoteli hazikubali wasafiri kutoka mji wa Hudei chimbuko la virusi vya Corona
Hereâs what weâve seen inside  Hubei Province where the #coronarovirus outbreak started. #China shots by â¦@EP_Lawrenceâ© pic.twitter.com/D89SYGqAvk
Mwisho wa ujumbe  wa Twitter wa @StephenMcDonell
Kwa sasa miji mingi ya Uchina imeweka sheria kali za usafiri.
Baadhi ya miji na vijiji haviruhusu mtu mwengine yeyote kuingia isipokuwa wenyeji pekee.
Maafisa kote nchini humo wanachukua hatua kali na kwa haraka ili kupunguza usambaaji wa virusi hivyo vinavyosababisha kifo.
Sophie, kutoka Uingereza yuko mjini Wuhan. Ameliambia shirika la BBC: "Tumekwama."
"Tumekuwa tu ndani ya nyumba kwa siku nne. Tulifahamu kuhusu virusi vya Corona Desemba 31. Na hali inaendelea kuwa mbaya kila uchao," amesema.
"Inatia hofu, tumesikia kwamba virusi hivi vinaweza kuwa ndani ya mwili kwa wiki mbili bila ya mtu kuonesha dalili zozote za kuugua.
Hereâs what weâve seen inside  Hubei Province where the #coronarovirus outbreak started. #China shots by â¦@EP_Lawrenceâ© pic.twitter.com/D89SYGqAvk
Mwisho wa ujumbe 2 wa Twitter wa @StephenMcDonell
"Kwa sasa tunafuatiliwa kwa karibu na familia zetu zimeingiwa na hofu."
Taxi hazipatikani barabara na kwa sasa madereza wa kujitolea wanapeleka watu katika hospitali zilizojaa wagonjwa.
"Hakuna magari kwa hiyo tumejitolea kupeleka watu wenye uhitaji hospitalini na kuwarejesha, na baadaye tutapata kinga dhidi ya maambukizi bila malipo, ," Yin Yu ameliambia shirika la habari la AFP.
"Tuko salama," dereva mwengine, Zhang Lin, amesema. "Lazima kuwe na mtu wa kufanya haya. Sisi tumetoka Wuhan, na pia nyinyi wanahabari muko hapa kutusaidia, raia wetu pia wanastahili kujitokeza kusaidia. Hili ni jukumu letu."
Virusi vyenyewe ni vipya - ambavyo huathiri wanyama.
Virusi hivi vinasababisha matatizo ya kupumua.
Dalili zake zinasemekana kuwa homa, kikohozi kikavu kisha baada ya wiki moja, mwathirika anakuwa na matatizo ya kupumua na kuhitaji matibabu kwa haraka.
Virusi hivyo vipya vinafananishwa na vile vya Sars, ambavyo vilisababisha vifo vya mamia ya watu 2003.
Hadi kufikia sasa, bado hakuna tiba maalum au chanjo dhidi ya virusi hivi.
Na kufikia Jumamosi, nchini Uchina kulikuwa na visa 1975 vilivyothibitishwa vya ugonjwa huo huku visa 2,684 zaidi vikishukiwa kuwa ni virusi hivyo, kulingana na Tume ya Taifa ya Afya ya Uchina.
</doc>
<doc docid='bbc_habari-51250083' lang='swa' type='mono' source_url='https://www.bbc.co.uk/swahili/habari-51250083' term='SARS'>
Rais wa China atoa angalizo dhidi ya virusi vya corona
Mlipuko wa virusi vipya vinavyouwa vinasambaa kwa kasi, Rais  Xi Jinping ametoa tahadhari baada ya  kufanya kikao maalum  katika siku ya mwaka mpya wa Lunar.
Mlipuko wa virusi vipya vinavyouwa vinasambaa kwa kasi, Rais  Xi Jinping ametoa tahadhari baada ya  kufanya kikao maalum  katika siku ya mwaka mpya wa Lunar.
Rais aliwaambia maofisa wa ngazi za juu kuwa nchi iko kwenye hali ya hatari kubwa , kwa mujibu wa televisheni ya taifa.
Virusi vya corona tayari vimeuwa watu wapatao  41 na wengine 1,400 wameambukizwa tangu virusi hivyo vigundulike huko Wuhan.
Tayari miji mingi imeweka katazo la kusafiri kwa watu wake.
Na siku ya jumapili hata magari binafsi hayataruhusiwa kutoka  Wuhan, eneo ambalo virusi hivyo viibainika kwa kwa mara ya kwanza.
Hospitali nyingine ya dharura inajengwa na inategemewa kuwa ndani ya wiki , itaweza kuwahudumia wagonjwa wapya 1,300, na itamalizika kujengwa ndani ya nusu mwezi, gazeti la serikali la la People's Daily limeripoti.
Huu ni mradi wa pili wa ujenzi wa hospitali ambao unafanyika, hospitali nyingine ujenzi wake umeanza tayari na inategemea kuchukua wagonjwa 1000.
Kikosi maalum cha wanajeshi ambao ni madaktari tayari wameenda jimbo la Hubei , eneo ambalo  Wuhan ipo.
Angalizo la virus hivi lilitolewa kwa China na maeneo mengine duniani tangu mwezi Desemba, wakati virusi hivyo vilipogundulika..
Sherehe za mwaka mpya wa China ambao  mwaka huu ni wa panya zilianza siku ya jumamosi, lakini tafrija za sherehe hizo zilisitishwa kufanyika katika maeneo mengi ya nchi hiyo.
Mpakani wasafiri wamekuwa wakipimwa joto lao kuangaliwa kama wana hali yoyote ya homa na usafiri wa tren umefungwa pia katika miji kadhaa.
Huko Hong Kong, taarifa ya dharura imeongeza muda wa likizo wa shule .
Nchi kadhaa nyingine zimeanza kutibia wagonjwa wake kwa uangalizi wa peke yake.
Virusi hivi havijawahi kutokea kabla ya mwezi desemba mwaka  2019 na vikapewa jina la  "novel coronavirus".
Virusi vya aina hii huwa kwa kawaida vinawaathiri wanyama lakini mara nyingine, vinaweza kuwapata binadamu, kwa mfano mlipuko wa ugonjwa wa 'Sars' ambao uliuwa watu wengi China.
Virusi vya coronaus, awali vilikuwa havijatambuliwa na wanasayansi, huwa vinamfanya mtu mwenye maambukizi kuwa na dalili za homa na kikohoa.
Hakuna tiba wala chanjo inayoweza kuzuia maambukizi hayo mpaka sasa.
China yote ikoje?
Maafisa wa mji mkuu wa Beijing, na Shanghai wamewataka watu wanaotoka katika maeneo yenye maambukizi kubaki nyumbani kwa muda wa siku 14.
Mamlaka imefunga maeneo yote ya utalii likiwemo eneo la Forbidden mjini Beijing pamoja na upande wa Great Wall, Matukio ya umma yamesitishwa pia katika maeneo yote ya nchi ikiwa pamoja na :
Huduma za kitamaduni za kwenye mahekalu Beijing
Tamasha la kimataifa la Hong Kong
Mashindano ya mwaka ya mpira wa mguu Hong Kong
Sherehe zote za mwaka mkpya wa China huo Macau
Mgahawa wa McDonald umeripotiwa kufungwa katika miji mitano
Siku ya alhamisi mgonjwa wa corona alifariki kaskazini mwa jimbo la Hebei - na hicho kuwa kifo cha kwanza kutangazwa nje ya mji wa Hubei.
Vifo vingine vilithibitishwa kutokea baadae kaskazini-mashariki mwa jimbo la Heilongjiang, zaidi ya kilomita 2000 kutoka mji wa Wuhan.
</doc>
<doc docid='bbc_150614_mers_slovakia' lang='swa' type='mono' source_url='http://www.bbc.com/swahili/habari/2015/06/150614_mers_slovakia' term='MERS'>
Mgonjwa wa MERS alazwa Slovakia
Mwanamme raia wa Korea Kusini ambaye anakisiwa kuambukizwa homa hatari ya MERS amelazwa hospitalini nchini Slovakia.
Mwanamme raia wa Korea Kusini ambaye anakisiwa kuambukizwa homa hatari ya MERS amelazwa hospitalini nchini Slovakia.
Ikiwa itabainika kuwa anaugua uugonjwa huo, kitakuwa kisa cha kwanza cha ugonjwa wa MERS kuripotiwa barani Ulaya tangu ugonjwa huo kuripotiwa nchini Korea Kusini mwezi uliopita.
Shirika la afya dunia limeutaja ugonjwa wa MERS kwa mkubwa. Litaandaa kikao cha dharura kuzungumzia ugonjwa huo siku ya Jumanne.
Hadi sasa watu 14 wameripotiwa kuaga dunia kutoka na homa ya MERS.
</doc>
<doc docid='bbc_150609_mers_hongkong' lang='swa' type='mono' source_url='http://www.bbc.com/swahili/habari/2015/06/150609_mers_hongkong' term='MERS'>
Hong Kong yatoa tahadhari ya MERS
Serikali ya Hong Kong imetoa tahadhari dhidi ya kusafiri kwenda nchini Korea Kusini, kufuatia kuwepo mlipuko wa homa ya Middle East Respiratory Syndrome ambayo pia inafahamika kama MERS nchini humo.
Serikali ya Hong Kong imetoa tahadhari dhidi ya kusafiri kwenda nchini Korea Kusini, kufuatia kuwepo mlipuko wa homa ya Middle East Respiratory Syndrome ambayo pia inafahamika kama MERS nchini humo.
Onyo hilo linatolewa kwa safari ambazo si za lazima, ishara kuwa Hong Kong inaamini kwamba usafiri kwenda Korea kusini ni jambo ambalo ni hatari.
Wizara ya afya nchini Korea Kusini inasema kuwa watu 7 kwa sasa wameaga dunia kutokana ugonjwa huo.
Kumeripotiwa visa 8 vipya vya homa ya MERS na kufikisha idadi ya watu walioambukizwa kuwa 95.
</doc>
<doc docid='bbc_150613_korea_mers' lang='swa' type='mono' source_url='http://www.bbc.com/swahili/habari/2015/06/150613_korea_mers' term='MERS'>
Homa ya MERS yasambaa Korea Kusini
Shirika la afya duniani WHO linasema kuwa mlipuko wa homa ya Middle East Respiratory Syndrome au MERS nchini Korea Kusini na mkubwa na huenda kesi zaidi zikaripotiwa.
Shirika la afya duniani WHO linasema kuwa mlipuko wa homa ya Middle East Respiratory Syndrome au MERS nchini Korea Kusini na mkubwa na huenda kesi zaidi zikaripotiwa.
Baada ya uchunguzi wa wiki moja shirika la WHO linasema kuwa madaktari nchini korea kusini ambao hawakuhufahamu ugonjwa huo huenda walichangia ugonjwa usambae kwa haraka .
Utawala nchini korea kusini unasema kuwa watu 12 wameambukizwa ugonjwa wa MERS huku 14 wakijulikana kuaga dunia.
</doc>
<doc docid='bbc_150616_mers_skorea' lang='swa' type='mono' source_url='http://www.bbc.com/swahili/habari/2015/06/150616_mers_skorea' term='MERS'>
Waliokufa kutokana na MERS sasa ni 18
Korea Kusini imesema watu watatu wamefariki duniani kutokana na ugonjwa wa Middle East Respiratory Syndrome au MERS na kufikisha idadi ya watu 18 waliokufa kutokana na ugonjwa huo.
Korea Kusini imesema watu watatu wamefariki duniani kutokana na ugonjwa wa Middle East Respiratory Syndrome au MERS na kufikisha idadi ya watu 18 waliokufa kutokana na ugonjwa huo.
Zaidi ya watu mia na hamsini wamegundulika kuambukizwa ugonjwa wa MERS, huku wizara ya afya nchini humo ikitangaza wagonjwa wapya wanne Jumanne.
Mlipuko wa MERS ulioanza mwezi Mei ni mlipuko mkubwa zaidi kuwahi kutokea nje ya Saudi Arabia.
</doc>
<doc docid='bbc_150621_korea_kusini' lang='swa' type='mono' source_url='http://www.bbc.com/swahili/habari/2015/06/150621_korea_kusini' term='MERS'>
Visa 3 vya MERS vyaripotiwa K Kusini
Maafisa wa afya nchini Korea kusini wamethibitisha visa vingine vitatu vya ugonjwa wa matatizo ya kupumua au MERS.
Maafisa wa afya nchini Korea kusini wamethibitisha visa vingine vitatu vya ugonjwa wa matatizo ya kupumua au MERS.
Kati ya wale waliopatikana wakiwa na ugonjwa huo ni pamoja na daktari katika hospitali moja mjini Seoul ambaye ametajwa kuwa kitovu cha ugonjwa huo.
Wataalam wanasema kuwa visa vyote 170 vilitoka kwenye mahospitali na hakuna maambukizi yoyote katika maeneo wanakoishi watu.
Watu 25 wameaga dunia tangu mlipuko wa ugonjwa huo kuripotiwa barani Asia mwezi uliopita.
</doc>
<doc docid='bbc_150608_korea_mers' lang='swa' type='mono' source_url='http://www.bbc.co.uk/swahili/habari/2015/06/150608_korea_mers' term='MERS'>
Visa vya MERS vyaongezeka Korea Kusini
Maafisa wa afya nchini Korea kusini wamegundua visa vingine 23 vya ugonjwa uitwao Middle East Respiratory Syndrome - kwa kifupi MERS.
Maafisa wa afya nchini Korea kusini wamegundua visa vingine 23 vya ugonjwa uitwao Middle East Respiratory Syndrome - kwa kifupi MERS.
Ukiongezea na visa vya hapo awali, idadi ya watu waliambukizwa ugonjwa wa MERS sasa inafikia 87, huku watu watano wakiwa tayari wamefariki kutokana na ugojwa huo .
Nyingi ya visa vya ugonjwa huo vimegunduliwa kwenye hospitali moja mjini Seol ambapo mgonjwa wa kwanzamwanamke mfanyibiashara, ambaye alizuru Saudi Arabia alitibiwa.
Mlipuko huo wa ugonjwa wa MERS ndio mbaya zaidi kuwai kushuhudiwa nje ya eneo la mashariki ya kati.
</doc>
<doc docid='bbc_160124_mers_thailand' lang='swa' type='mono' source_url='http://www.bbc.com/swahili/habari/2016/01/160124_mers_thailand' term='MERS'>
Hofu ugonjwa wa MERS kuenea Thailand
Maafisa wa afya wa Thailand, wanajaribu kuwatafuta watu kadha ambao wamekaribiana na mzee mmoja kutoka Oman, ambaye baada ya kukaguliwa, alionekana ana virusi vya ugonjwa wa mapafu wa Mashariki ya kati, MERS.
Maafisa wa afya wa Thailand, wanajaribu kuwatafuta watu kadha ambao wamekaribiana na mzee mmoja kutoka Oman, ambaye baada ya kukaguliwa, alionekana ana virusi vya ugonjwa wa mapafu wa Mashariki ya kati, MERS.
Mzee huyo wa miaka 71, aliwasili Bangkok Ijumaa.
Wizara ya Afya nchini humo, imesema watu 37, pamoja na mtoto wa bwana huyo aliyesafiri naye wako katika hatari ya kuambukizwa virusi hivyo.
Hicho ni kisa cha pili cha ugonjwa wa MERS nchini Thailand.
</doc>
<doc docid='bbc_140912_ebola_muingereza' lang='swa' type='mono' source_url='http://www.bbc.co.uk/swahili/habari/2014/09/140912_ebola_muingereza' term='ebola'>
Muingereza aliyepona Ebola kurejea Afrika
Mwanaume wa kwanza muingereza kuambukizwa homa kali ya Ebola, katika mlipuko wa ugonjwa huo unaoshuhudiwa katika kanda ya Afrika Magharibi, anatarajiwa kurejea Afrika ambako aliambukizwa.
Mwanaume wa kwanza muingereza kuambukizwa homa kali ya Ebola, katika mlipuko wa ugonjwa huo unaoshuhudiwa katika kanda ya Afrika Magharibi, anatarajiwa kurejea Afrika ambako aliambukizwa.
Anasema anafanya hivyo ili aweze kuwasaidia wengine walioathirika kuweza kupambana na ugonjwa huo ambao ni janga kubwa
William Pooley alipokea matibabu mjini London baada ya kupelekwa nchini humo kutoka Sierra Leone.
Ameweza kupona na hata kuodnoka hospitalini. Lakini kwa sasa anajiandaa kusafiri kurejea Afrika katika wiki chache zijazo.
Pooley mwenye umri wa miaka 29, alisema ana hamu kubwa sana kurejea Afrika na kwamba huenda asiweze kuambikizwa.
Wakati Pooley alipoambukizwa, alikuwa anafanya kazi ya kujitolea nchini Sierra Leone, ambayo ni moja ya nchi za kanda ya Afrika Magharibi zilizoathriwa na ugonjwa huo.
Takribna nusu ya watu 3,000 waliombaukizwa homa hiyo, katika mlipuko wa sasa barani Afrika, ambao ilianzia nchini Guinea, wamefariki.
''Nina hamu sana kurejea kufanya kazi inayonisubiri,'' Pooley aliambia BBC.
"nahisi kama zijaimaliza kazi yangu kwani niliondoka huko mapema sana. Na ninajua kuna kazi nyingi katika nchi hizo, na tunahitaji kuwa huko kuwasaidia watu. ''
</doc>
<doc docid='bbc_141026_ebola_muuguzi_alalama' lang='swa' type='mono' source_url='http://www.bbc.co.uk/swahili/habari/2014/10/141026_ebola_muuguzi_alalama' term='ebola'>
Nesi wa Ebola alalama alivyotengwa
Muuguzi aliyetengwa aliporejea nchini Marekani baada ya kuwatibu wagonjwa wa ebola nchini Sierra Leone amelalamikia jinsi alivyohudumiwa.
Muuguzi aliyetengwa aliporejea nchini Marekani baada ya kuwatibu wagonjwa wa ebola nchini Sierra Leone amelalamikia jinsi alivyohudumiwa.
Sheria mpya zilizotangazwa na majimbo matatu nchini Marekani yakiwemo New York , New Jersey na Illinois zinamaanisha kuwa kila mtu anayerejea kutoka nchi yoyote ya Afrika magharibi iliyoathirika na ugonjwa wa ebola, na huenda amekaribiana na wale walio na ugonjwa huo ni lazima awekwe kwenye karantini kwa muda wa wiki tatu
Kaci Hickox anasema kuwa hali aliyopitia ni ya kuogofia na huenda ikachangia wahudumu wengine wa afya kukosa kwenda Afrika magharibi kukabiliana na hali iliyopo.
Bi Hick OX ambaye alipatikana na maradhi hayo alisema kuwa alizuiwa kwenye uwanja wa ndege kwa muda wa saa saba.
</doc>
<doc docid='bbc_141030_kaci_maine' lang='swa' type='mono' source_url='http://www.bbc.co.uk/swahili/habari/2014/10/141030_kaci_maine' term='ebola'>
Ebola Marekani:Muuguzi apinga karantini
Muuguzi wa Marekani, ambaye alikuwa akihudumia wagonjwa wa Ebola nchini Sierra Leone, ameamua kupambana na utawala wa jimbo la Maine, akihoji haki yake ya kuwekwa chini ya karantini.
Muuguzi wa Marekani, ambaye alikuwa akihudumia wagonjwa wa Ebola nchini Sierra Leone, ameamua kupambana na utawala wa jimbo la Maine, akihoji haki yake ya kuwekwa chini ya karantini.
Kaci Hickox anasisitiza, "Ni mzima kabisa, unaweza kunikumbatia" na anasema"si lengo lake kuhatarisha afya ya mtu yeyote".
Hata hivyo anafikiri kumweka mtu chini ya karantini haikubaliki na ni jambo linalokosa uahlisia wa kisayansi.
Bi Hickox ametangaza nia yake ya kupinga uamuzi wa jimbo la Maine la kuwawekea watu karantini na ikilazimu atakwenda mahakamani kupinga hatua ya jimbo la Maine.
Kwa upande wao wanasayansi wanaoshauri Serikali kuu juu ya Ebola wanasema kuwa hakuna haja ya kutumia karantini kama hatua ya kuzuia ugonjwa huo kusambaa.
Hata hivyo maafisa wa afya wa jimbo lake la Maine wametishia kwenda mahakamani kupata idhini ya kuwatumia wanajeshi kuhakikisha haondoki nyumbani kwake.
Bi Hickox amesema alijisikia kama mhalifu baada ya kuwekewa karantini huko Newark aliporejea kutoka Sierra Leone Ijumaa iliyopita.
Aliachiliwa Jumatatu na kusafirishwa kwenda nyumbani kwake Maine.
Idara ya afya ya jimbo la New Jersey imesema Bi Hickox hakupatikana na maambukizi ya Ebola baada ya kupimwa Jumamosi na hakuwa na dalili za Ebola kwa saa 24.
Gavana wa New Jersey Chris Christie ametetea hatua za jimbo lake za kuweka karantini na amesema kuwa Bi Hickox aliwasili Marekani akiwa na joto la homa - jambo ambalo muuguzi huyo analikanusha.
</doc>
<doc docid='bbc_140925_obama_ebola' lang='swa' type='mono' source_url='http://www.bbc.co.uk/swahili/habari/2014/09/140925_obama_ebola' term='ebola'>
Obama:hatua zichukuliwe dhidi ya Ebola
Raisi wa Marekani Barack Obama amesema Afrika Magharibi inakabiliwa na janga la kibinaadam na kutaka dunia ichukue hatua haraka kuumaliza ugonjwa wa Ebola.
Raisi wa Marekani Barack Obama amesema Afrika Magharibi inakabiliwa na janga la kibinaadam na kutaka dunia ichukue hatua haraka kuumaliza ugonjwa wa Ebola.
Obama amesema katika kikao cha dharula cha Umoja wa mataifa kuwa kuingilia kati swala hili kutaponya maisha ya maelfu ya watu.
Raisi wa liberia Ellen Johnson Sirleaf ameuambia mkutano huo kuwa ugonjwa wa ebola ulikua adui asiyejulikana aliyegharimu maisha ya watu 1700 wa nchini mwake.
Naye Raisi wa Sierra Leone, Ernest Bai Koroma, ameutaja ugonjwa wa ebola kuwa gonjwa la dunia, akiitaka jumuia ya kimataifa kuchukua hatua.
Benki ya dunia imetangaza kuongeza msaada wa kifedha wa dola milioni mia moja na sabini kusaidia kupambana na ugonjwa huo.
</doc>
<doc docid='bbc_140831_ebola_senegal' lang='swa' type='mono' source_url='http://www.bbc.co.uk/swahili/habari/2014/09/140831_ebola_senegal' term='ebola'>
Ebola yatua Senegal
Waziri wa Afya wa Senegal amethibitisha kua ugonjwa wa Ebola umekwisha tua nchini mwake na kufanya hesabu ya kua nchi ya kumi na tano kutoka Africa magharibi kukumbwa na ugonjwa huo .
Waziri wa Afya wa Senegal amethibitisha kua ugonjwa wa Ebola umekwisha tua nchini mwake na kufanya hesabu ya kua nchi ya kumi na tano kutoka Africa magharibi kukumbwa na ugonjwa huo .
Mwishoni mwa wiki waziri huyo Awa Marie Coll Seck aliwaambia waandishi habari kwamba kijana mmoja kutoka Guinea aliingia nchini Senegal akiwa ameshaambukizwa ugonjwa wa Ebola, na alipogunduliwa, mara moja aliwekwa katika karantini.
Mripuko wa hivi karibuni ulitokea nchini Guinea, umeua Zaidi ya watu 1,500 .
Na wengine 3,000 waliambukizwa virusi vya ugonjwa huo nalo shirika la afya duniani limeonya kua hali inaweza kuwa mbaya Zaidi na huenda ukaambukiza watu wengine Zaidi ya 20,000 people.
Kutokana na kutambuliwa kwa mgonjwa huyo Senegal imefunga mipaka yake na nchi ya Guinea ili kuepusha kuenea zaidi kwa ugonjwa huo.
</doc>
<doc docid='bbc_140829_health_ministers' lang='swa' type='mono' source_url='http://www.bbc.co.uk/swahili/habari/2014/08/140829_health_ministers' term='ebola'>
Mawaziri wa Afya wajadili Ebola
Mawaziri wa afya kutoka nchi za Afrika Magharibi wamekubaliana kuondoa upigaji marufuku wa safari za ndege na ufungaji wa mipaka kwa nchi ziliathirika kutokana na ugonjwa wa Ebola. Mawaziri hao ambao wamekutana mjini Accra, Ghana kupitia upya mikakati iliyokuwa ikitumika kupambana na virusi vya ebola pia wametoa ombi maalum kwa mashirika ya ndege kurejesha safari zao katika nchi zilizoathirika.
Mawaziri wa afya kutoka nchi za Afrika Magharibi wamekubaliana kuondoa upigaji marufuku wa safari za ndege na ufungaji wa mipaka kwa nchi ziliathirika kutokana na ugonjwa wa Ebola. Mawaziri hao ambao wamekutana mjini Accra, Ghana kupitia upya mikakati iliyokuwa ikitumika kupambana na virusi vya ebola pia wametoa ombi maalum kwa mashirika ya ndege kurejesha safari zao katika nchi zilizoathirika.
Mawaziri wa afya wamesisitiza mkakati wa pamoja kuwa bado ni mpango bora kabisa katika kupambana na ugonjwa wa ebola. Mawaziri hao wamezitaka nchi kutofunga mipaka yao kwa nchi zilizoathirika lakini wabakie kuwa waangalifu.
Wamekubaliana kupeleka timu ya wataalam katika nchi hizo pamoja na kutoa misaada ya kibinadamu ambapo Ghana imekubali kuwa kituo cha kuratibu shughuli za misaada ya kibinadamu kwa nchi zilizoathirika katika eneo la Afrika Magharibi.
Pia wamekubaliana kuongeza raslimali watu ikiwa ni pamoja kutakiwa haraka kwa wafanyakazi wa afya, vifaa vya kujikinga na ugonjwa huo, na vituo vya kuwahifadhi wagonjwa.
Shirika la Afya la Afrika Magharibi lina wiki moja ya kuandaa hatua za kuchukua na kuandaa bajeti ili kutekeleza mapendekezo yaliyotolewa kwa kushirikiana na Shirika la Afya Duniani na wadau wengine.
Mawaziri wote wa afya isipokuwa wale wa kutoka nchi zilizoathirika kutokana na ugonjwa wa ebola za Guinea, Sierra Leone, Liberia na Nigeria walihudhuria mkutano huo.
Waliobaki hawakuweza kuhudhuria kutokana na matatizo ya ndani na matatizo ya usafiri wa ndege ambao umesitishwa katika nchi zilizoathirika.
Mawaziri wa faya wametoa ombi maalum kwa mashirika ya ndege kurejesha safari za ndege na kuendelea kuruka kwenda katika nchi zilizoathirika.
Hata hivyo wamesisitiza upimaji wa joto la mwili na kuhakikisha usafi wa mikono katika vituo vya kuingia na kutoka
</doc>
<doc docid='bbc_habari-49082306' lang='swa' type='mono' source_url='https://www.bbc.co.uk/swahili/habari-49082306' term='ebola'>
Kamati ya kupambana na Ebola yaidhinishwa Jamhuri ya Kidmeokrasi ya Congo baada ya waziri wa Afya Oly Ilunga kujiuzulu
Serikali Jamhuri ya Kidemokrasi ya Congo imeidhinisha kamati ya kuratibu muitikio wa serikali katika kukabiliana na mlipuko wa Ebola mashariki ma nchi hiyo.
Serikali Jamhuri ya Kidemokrasi ya Congo imeidhinisha kamati ya kuratibu muitikio wa serikali katika kukabiliana na mlipuko wa Ebola mashariki ma nchi hiyo.
Hatua hiyo imeidhinishwa saa chache baada ya mhusika aliyeongoza jitihada hizo kwa muda wa mwaka uliopita  kujiuzulu.
Waziri wa afya  Oly Ilunga amejiuzulu katika kulalamikia namna ambavyo mlipuko huo wa Ebola unavyoshughulikia nchini.
Baadhi kutoka ikulu wanaona Dkt Ilunga amejiuzulu kutokana na tuhuma kwamba alikataa kuwashirikisha wengine katika mapambano dhidi ya ugonjw ahuo.
Katika barua yake ya kujiuzulu, Oly Ilunga ameshutumu uamuzi wa rais FÃ©lix Tshisekedi kumteua muu mwingine wa kikosi kinachokabiliana na ugonjwa wa Ebola nchini.
Ameshutumu pia alichokitaja kuwa shinikizo la nje la kuidhinihsa chanjo za majaribio kwa ugonjwa huo.
Mlipuko huo umesababisha vifo vya zaidi ya watu 1,700 katika mwaka uliopita.
Suali kubwa ni kamati hiyo inatarajiwa kuleta tofuati gani katika mapambano dhidi ya Ebola nchini?
Wiki iliyopita shirika la afya duniani (WHO) lilitangaza kwamba mlipuko wa ugonjwa huo kuwa dharura ya afya ya kimataifa.
Janga la ugonjwa wa Ebola liliathiri sehemu kadhaa za Afrika magharibi kuanzia 2014 hadi 2016, na kusababisha vifo vya zaidi ya watu 11,000.
Kwanini Ilunga anajiuzulu?
Katika barua yake kwa rais FÃ©lix Tshisekedi, ameshutumu uamuzi wa kumuondoa yeye kama kiongozi wa kikosi kinachokabiliana na Ebola nchini  na badala yake kuchaguliwa kamati ilio "chini ya usimamizi wako binafsi".
Amesema wanakamati hao waliingia kazi yake katika miezi ya hivi karibuni.
Ameshutumu pia "shinikizo kubwa lililopo katika miezi ya hivi karibuni" kutumia chanjo ya majaribio ya Ebola inayopigiwa upatu na mashirika ya misaada na wafadhili.
Amesema chanjo iliopo sasa ndiyo iliothibitishwa kufanyakazi pekee.
Hali ni mbaya kiasi gani Congo?
Mlipuko wa hivi sasa - wa pili kwa ukubwa - ulianza mnamo Agosti mwaka jana na umeathiri majimbo mawili nchin iCongo , Kivu ya kaskazini na jimbo la Ituri.
Zaidi ya watu  2,500 wameathirika na ugonjwa huo huku thuluthi mbili ya idadi hiyo wakiwa wamefariki.
Imechukua siku 224 kwa idadi ya visa kufika 1,000, lakini siku 71 za zaidi kwa idadi hiyo kufika 2,000.
Visa 12 vipya vinaripotiwa kila siku.
Je chanjo inafanya kazi ?
Ndio.  Kwa 97% na zaidi ya watu  161,000 wamepewa chanjo hiyo kwa mujibu wa shirika la afya duniani WHO.
Hatahivyo sio kila mtu aliopewa chanjo hilo, ni wanaokaribiana moja kw amoja na wagonjwa wa Ebola na watu wengine waliogusana nao.
Muitikio kwa mlipuko hu wa sasa umetatizwa kwa mashambulio ya mara kwa mara  dhidi ywa wahudumu wa afya , na imani potofu kuhusu chanjo inayotolewa sasa.
Iliidhinishwa wakati wa janga lililoshuhudiwa Afrika magharibi na imetumika wakati wote wa mlipuko huu wa sasa.
Ebola ni nini?
</doc>
<doc docid='bbc_141017_obama_ebola' lang='swa' type='mono' source_url='http://www.bbc.co.uk/swahili/habari/2014/10/141017_obama_ebola' term='ebola'>
Jeshi la Marekani kupambana na Ebola
Rais wa Marekani Barack Obama amethibitisha wito wa kulitumia jeshi la nchi hiyo na wale wa akiba iwapo watahitajika kupambana na mlipuko wa ugonjwa wa Ebola Afrika magharibi.
Rais wa Marekani Barack Obama amethibitisha wito wa kulitumia jeshi la nchi hiyo na wale wa akiba iwapo watahitajika kupambana na mlipuko wa ugonjwa wa Ebola Afrika magharibi.
Rais Obama amesema wanajeshi hao wataongeza nguvu ya jeshi katika kutoa misaada ya kibinadamu katika eneo hilo.
Kundi la kwanza la wanajeshi hao linatarajiwa kupelekwa kusaidia ujenzi wa vituo 17 vya kutolea tiba ya ugonjwa huo, katikati mwa Liberia, moja ya nchi iliyoathiriwa vibaya na ugonjwa huo.
Maafisa wa kikosi cha ulinzi wameelezea agizo hilo la Raisi Obama kama agizo la muhumu ili kuongeza kasi ya kutekeleza mipango ya kwenda kuisaidia mapambano ya ugonjwa huo
na itamfanya rais kutuma majeshi mengine zaidi iwapo watahitajika.
Marekani imeahidi kupeleka askari wake wapatao elfu nne huko Africa Magharibi kusaidia mapambano ya kuzuia na kuumaliza kabisa ueneaji wa ugonjwa wa Ebola.
Rais Obama amesema hajapinga wazo la kutekeleza katazo la kuziuia watu wanaoingia nchini Marekani kutoka nchi zilizo athiriwa na ugonjwa huo,na hadhani kama wazo hilo litafanikiwa.
Ameyasema hayo mwishoni mwa mkutano aloufanya katika ikulu ya Marekani na maafisa wa shirikisho juu ya ushiriki wa nchi ya Marekani katika mapambano na ugonjwa huo.
Raisi Obama amesema anaamini hatua za uchunguzi wa ugonjwa huo ni hatua nzuri.
Sina sababu za kifolosofia ya kupinga katazo la safari, kama hiyo ndiyo itakuwa ndiyo njia bora ya kuwaweka raia wa Marekani salama.tatizo ni kwamba je haya ndiyo majadiliano yangu niliyoyafanya a na wataalamu walioko kwenye maeneo ya tukio yaliyoathiriwa na ugonjwa huo ni kwamba katazo la safari halina nguvu kama hatua tulizochukua hivi karibuni kupambana na ugojwa huo.
Obama pia aesema yupo wazi kumteua atakayesimamia janga la Ebola
Mpaka hatua hii kila mtu binafsi amefanya kazi nzuri yenye kutukuka ,kazi ambayo ni ngumu kupambana na majimaji ya ugonjwa huu. Hii inatufanya tuwe kama mtu mmoja ,kwa sehemu baada ya janga hili tunaweza kusonga mbele kama kawaida.
Naye mkuu wa kitengo cha maendeleo ya kimataifa wa Marekani ameahidi kuongeza dola milioni mia moja na arobaini na mbili ili kusaidia mapambano ya ugonjwa wa Ebola huko Guinea.
Bwana Rajiv Shah aliyeko nchini Guinea kwenye ziara ya kujionea hali halisi ya athari zilizoletwa na ugonjwa huo Africa Magharibi, na kusema kwamba anafikiri msaada huo utarejesha matumaini ya watu waishio nchini humo.
Natangaza ongezeko la dola milioni moja na eflfu arobaini na mbili ili kuendeleza mapambano nchini Guinea katika ugonjwa wa Ebola,kwa vitengo vinavyojihusisha na ugonjwa huu,ili kuongeza ufanisi katika idara ya afya na wafanyakazi wake na kuongeza nguvu katika elimu juu ya ugonjwa huu.
</doc>
<doc docid='bbc_140825_japan_who_ebola_drug' lang='swa' type='mono' source_url='http://www.bbc.co.uk/swahili/habari/2014/08/140825_japan_who_ebola_drug' term='ebola'>
Japan ikotayari kutoa dawa ya Ebola
Serikali ya Japan imesema iko tayari kutoa dawa waliotengeneza ya kupambana na homa kali iitwayo T-705 ambayo huenda ikasaidia katika vita vya kupambana na Homa ya EBOLA.
Serikali ya Japan imesema iko tayari kutoa dawa waliotengeneza ya kupambana na homa kali iitwayo T-705 ambayo huenda ikasaidia katika vita vya kupambana na Homa ya EBOLA.
Matumizi ya dawa hiyo hayajaidhinishwa na shirika la afya duniani World Health Organisation, haijabainika  iwapo itafaa kutoa afueni kwa wagonjwa wa Ebola au la .
Msemaji wa kampuni inayotengeneza dawa hiyo T-705 iitwayo Toyama Chemicals, anaeleza kuwa dawa hiyo ina uwezo wa kukabiliana na virusi vinavyosababisha homa kali hivyo huenda ikasaidia katika mapambano dhidi ya Ebola.
Takao Aoki msemaji wa kampuni ambayo imetengeneza dawa hiyo, alisema kwamba dawa hiyo iliyotengenezwa ili kutibu virusi vya mafua vinavyojitokeza tena baada ya matibabu na vile visivyo vya kawaida ilipitishwa na wizara ya afya ya Japan katika mwezi wa Machi.
Akiongeza alisema kwamba Kampuni hiyo ya Fujifilm inafanya mazungumzo na utawala wa chakula na dawa Marekani juu ya kupimwa uwezo wa dawa hiyo kuhusiana na matibabu ya  Ebola.
Kwa sasa hamna dawa wala chanjo yoyote iliyothibitika na kuidhinishwa kutibu Ebola, lakini kutokana na janga la mlipuko wa Ebola huko Afrika magharibi na sasa Jamhuri ya Kidemocrasi ya Congo, Shirika la afya duniani WHO limesema itakubali matumzi ya dawa za majaribio kwa wagonjwa, ilimradi  utaratibu na masharti waliyoyaweka yafuatwe na wagonjwa wenyewe wahusishwe katika kutoa idhini .
Majuzi wamarekani wawili waliokuwa wamethibishwa kuugua Ebola walipona baada ya kupewa dawa ya majaribio iitwayo ZMapp.
Yoshihide Suga ambaye ni katibu mkuu baraza la mawaziri aliwaambia wandishi wa habari kwamba Japan inawezapeana dawa hiyo wakati wowote WHO itakapoaagiza.
Aliongezea kusema kwamba Japan inangoja maelezo zaidi ya uamuzi wa WHO kuhusu matumizi ya dawa ambazo hazijajaribiwa lakini katika kesi yoyote ya dharura, Japan inaweza ikajibu maagizo yoyote ya kibinafsi hata kabla ya uamuzi wowote wa WHO.
Mapema mwezi huu WHO ilisema kwamba ni sawa kutumia dawa ambazo hazijajaribiwa kwa wagonjwa wa Ebola kutokana na mlipuko wa ugonjwa huo.
</doc>
<doc docid='bbc_150111_ebola_pregnant_women' lang='swa' type='mono' source_url='http://www.bbc.co.uk/swahili/habari/2015/01/150111_ebola_pregnant_women' term='ebola'>
Waja wazito waumia zaidi na Ebola
Kituo kipya cha matibabu kimefunguliwa Sierra Leone ili kushughulikia kutibu wanawake wajawazito.
Kituo kipya cha matibabu kimefunguliwa Sierra Leone ili kushughulikia kutibu wanawake wajawazito.
Shirika la matabibu la kimataifa, MSF, linasema kuwa wajawazito ndio wako hatarini kabisa, kwa sababu virusi vya Ebola vinaingia kwenye mfuko wa mimba na kufanya mimba itoke.
Zahanati hiyo iko kwenye eneo lenye ebola nyingi katika vitongoje vya mji mkuu, Freetown.
Wanawake wanaambukizwa Ebola sana kwa sababu mara nyingi wao ndio wanauguza wagonjwa ndani ya familia.
Lakini haijulikani kwanini wanawake wajawazito wakipata ebola ni nadra kupona; na wakuu wa matibabu wanasema wanahitaji kufanya utafiti zaidi.
Watu zaidi ya 8,000 wamekufa kutokana na Ebola nchini Sierra Leone, Guinea na Liberia tangu ugonjwa huo kuanza mwaka mmoja uliopita.
</doc>
<doc docid='bbc_140731_ebola_westafrika' lang='swa' type='mono' source_url='http://www.bbc.co.uk/swahili/habari/2014/07/140731_ebola_westafrika' term='ebola'>
Ebola: Liberia yaomba msaada
Waziri wa habari wa Liberia Lewis Brown amesema nchi yake haiwezi kuimudu hali ya mlipuko wa ugonjwa wa Ebola.
Waziri wa habari wa Liberia Lewis Brown amesema nchi yake haiwezi kuimudu hali ya mlipuko wa ugonjwa wa Ebola.
Amesema Liberia inahitaji msaada toka jumuiya za kimataifa kutuma wataalam wa tiba ili wasaidie.
Brown ameuelezea mlipuko wa ugonjwa huo kuwa si wa kawaida.
âHuu bado ni mshituko. Uwezo wa huduma za afya ya jamii na vifaa vimezidiwa.
Maambukizi na kutapakaa ni kwa namna ambayo hatukuwahi kuwa nayo.
Tunapungukiwa wahudumu wa afya na kwakweli tunahitaji wataalam zaidi wa afyaâ alisema Brown
Amesema Liberia inahitaji vifaa vya huduma za kiafya, wataalam wenye uzoefu wa kiafya kutokana na hali ya ugonjwa huo ilivyo,tunahitaji chochote kinachoweza kutusaidia kupambana na ugonjwa wa Ebola amesisitiza
Serikali ya Uingereza imeitisha mkutano wa dharura kupanga hatua za kuchukuliwa kwa ushirikiano na serikali ya Ufaransa na Marekani.
Umoja wa Ulaya imetenga dola milioni 2 nukta 5 za ziada ili kupambana na Ebola.
Tangu Ebola ilipoanza mwezi Februari mwaka huu, zaidi ya watu 670 wamefariki huko Afrika Magharibi katika nchi ya Sierra Leone, Liberia, Guinea na Nigeria.
</doc>
<doc docid='bbc_140820_ebola_lawama' lang='swa' type='mono' source_url='http://www.bbc.co.uk/swahili/habari/2014/08/140820_ebola_lawama' term='ebola'>
Ebola bado ni Tishio
Wakati ugonjwa wa Ebola ukiendelea kuumiza vichwa vya wanasayansi walio wengi juu ya namna ya kuboresha tiba ya majaribio ya Zimapp,mengi yameendelea kuibuka juu ya ugonjwa huu.
Wakati ugonjwa wa Ebola ukiendelea kuumiza vichwa vya wanasayansi walio wengi juu ya namna ya kuboresha tiba ya majaribio ya Zimapp,mengi yameendelea kuibuka juu ya ugonjwa huu.
Kuna taarifa kua madaktari wasio na mipaka( medical charity MÃ©decins Sans FrontiÃ¨res ) wamekosoa uwajibikaji wa umoja wa mataifa pamoja na shirika la afya duniani WHO suala la ugonjwa wa Ebola huko Africa Magharibi.
Mkurugenzi wa madaktari hao wasio na mipaka Brice de la Vigne,ameeleza namna ugonjwa wa Ebola na unavyoenezwa unavyochukuliwa ni sawa na hakuna juhudi yoyote ama kwakifupi ni sifuri kiutendaji kwa wadau hao wakuu .
Kufuatia shutuma hizo shirika la Afya duniani haikukaa kimya na hivyo walisimama na kujitetea, na hivyo msemaji wa W.H.O alisema shirika lake limejitahidi kuongeza idadi ya wahudumu wa afya na mipango pamoja na usambazaji wa wataalamu hao katika maeneo yaliyoathiriwa na ugonjwa huo,hivyo si kweli kwamba hawajafanya kitu chochocte.
Shirika hilo la Afya ulimwenguni W.H.O limetoa takwimu ya watu waliopoteza maisha kutokana na ugonjwa wa Ebola Africa Magharibi kwamba kufikia sasa inazidi kuongezeka na kufikia zaidi ya wafu elfu kumi na watatu.
</doc>
<doc docid='bbc_120730_eblola_museveni' lang='swa' type='mono' source_url='http://www.bbc.co.uk/swahili/habari/2012/07/120730_eblola_museveni' term='ebola'>
Museveni atoa hadhari dhidi ya Ebola
Rais wa Uganda Yoweri Museveni amewataka watu kuepuka kugusana moja kwa moja baada ya virusi hatari vya Ebola kuenea katika mji mkuu Kampala.
Rais wa Uganda Yoweri Museveni amewataka watu kuepuka kugusana moja kwa moja baada ya virusi hatari vya Ebola kuenea katika mji mkuu Kampala.
Watu kumi na wanne wamekufa akiwemo mmoja mjini Kampala, tangu kuzuka kwa ugonjwa huo magharibi mwa Uganda wiki tatu zilizopita, alisema katika taarifa maalum kwa Taifa.
Ebola ni moja ya magonjwa hatari duniani.
Unaenea kwa kugusana na unaua mpaka 90% ya watu walioambukizwa.
Bw Museveni alisema maafisa wa afya wanajaribu kufuatilia kila mmoja ambaye ana waathirika ili kwamba waweze kuwekewa Karantini.
Watu hawana budi kuepuka kuepeana mikono, kubusiana au kufanya mapenzi kuzuia kuenea kwa ugonjwa huo, aliongeza.
Bw Museveni alisema ndugu na amrafiki wasimzike mtu yeyote anayehisiwa kuwa amekufa kwa Ebola.
"Badala yake awaite wafanyakazi wa afya kwa sababu wanajua namna ya kufanya mazishi hayo,â alisema.
Bw Museveni alisema madaktari saba na wafanyakazi 13 katika hospitali ya Mulago hospitali kuu ya rufaa mjini Kampala â wako kwenye karantini âbaada ya tukio la mtu mmoja au wawiliâ kupelekwa huko.
Mtu mmoja aliyeathirika baadaye alikufa.
"Nawatakia kheri, na Mungu azipumzishe kwa amani roho za wale waliokufa " Bw Museveni alisema wakati akimaliza hotuba yake kwa Taifa.
Muathirika wa kwanza wa ugonjwa huu alikuwa mama mjamzito katika wilaya ya Kibaale kiasi cha kilometa 170(maili 100) magharibi mwa Kampala.
Baadaye ukasambaa wakati wa mazishi, alisema Rais Museveni.
Uganda imekuwa na milipuko mikubwa mitatu ya ugonjwa huu kwa miaka 12 iliyopita.
Uliokuwa hatari kabisa ni wa mwaka 2000 wakati watu 425 waliambukizwa. Zaidi ya nusu yao walikufa.
Hakuna chanjo ya virusi hivyo. Dalili zake ni kupata homa ya ghafla, udhaifu, kuumwa kichwa kutapika na matatizo ya figo.
</doc>
<doc docid='bbc_150601_ebola-tree' lang='swa' type='mono' source_url='http://www.bbc.co.uk/swahili/habari/2015/06/150601_ebola-tree' term='ebola'>
Mti wa Ebola nchini Guinea
Kuna mti unaodaiwa kusababisha mlipuko wa Ebola nchini Guinea.Kundi moja la wavulana lilimpeleka mwandishi wa BBC katika mti huu.
Kuna mti unaodaiwa kusababisha mlipuko wa Ebola nchini Guinea.Kundi moja la wavulana lilimpeleka mwandishi wa BBC katika mti huu.
Walielezea kwamba siku moja waliwasha moto katika mti huo na popo wakaanguka kutoka kwa mti huo.
Waliwajaza popo hao katika mifuko na kuwala.Wakati huo hakuna mtu ambaye alikuwa amewahi kufariki na mlipuko wa Ebola.
</doc>
<doc docid='bbc_140824_briton_ebola_sierra_leone' lang='swa' type='mono' source_url='http://www.bbc.co.uk/swahili/habari/2014/08/140824_briton_ebola_sierra_leone' term='ebola'>
Muingereza mwenye Ebola arejeshwa kwao
Maafisa wa serikali ya Uingereza wanasema kuwa mfanyakazi mmoja wa utabibu kutoka Uingereza ambaye ameambukizwa virusi vya Ebola nchini Sierra Leone, ataletwa Uingereza.
Maafisa wa serikali ya Uingereza wanasema kuwa mfanyakazi mmoja wa utabibu kutoka Uingereza ambaye ameambukizwa virusi vya Ebola nchini Sierra Leone, ataletwa Uingereza.
Atasafirishwa kwa ndege ya jeshi la wanahewa la Uingereza.
Atatibiwa kwenye kituo kilichotengwa ndani ya hospitali moja mjini London.
Afisa wa wizara ya afya ya Sierra Leone alisema mwanamme huyo amekuwa akifanya kazi katika kituo cha kuwatibu wagonjwa wa Ebola mashariki mwa nchi.
</doc>
<doc docid='bbc_140930_ebola_usa' lang='swa' type='mono' source_url='http://www.bbc.co.uk/swahili/habari/2014/09/140930_ebola_usa' term='ebola'>
Ebola yatua Marekani
Ugonjwa wa Ebola bado unapasua vichwa vya wanasayansi walio wengi katika kuutafutia chanjo ama tiba ili kukabiliana nao, ingawa mpaka sasa walau kuna matumaini ya dawa ya Zimapp.
Ugonjwa wa Ebola bado unapasua vichwa vya wanasayansi walio wengi katika kuutafutia chanjo ama tiba ili kukabiliana nao, ingawa mpaka sasa walau kuna matumaini ya dawa ya Zimapp.
Mgonjwa wa kwanza ametambuliwa nchini Marekani eneo la Dallas, Texas mahali amabako utafiti wa kilimo unafanyika .
Mgonjwa huyo aliyegunduliwa bado hajatambuliwa na ametengwa kwa uchunguzi ili kumfuatilia na kuepusha kuambukiza watu wengine.Mtu huyo ametambuliwa jinsi yake kuwa ni mwanamume na alipata uambukizo nchini Liberia na hii ni baada ya kuonesha dalili zote za ugonjwa huo.
Mwanamume huyo anaripotiwa kuondoka nchini Liberia mapema mwezi September na kufika mjini Texas siku iliyofuatia bila ya kuonesha dalili za uambukizo wa virusi hatari vya ugonjwa wa Ebola.Mkurugenzi wa ufuatiliaji magonjwa na udhibiti nchini Marekani Thomas Frieden aliwaambia waandishi habari mapema wiki hii kwamba wote waliotembelea nchini Liberia waligundulika na virusi vya ugonjwa huo nchini Marekani
Mpaka sasa watu zaidi ya 3,000 wamefariki dunia huko Africa Magharibi, na baadhi ya wafanyakazi wa kujitolea kutoka nchini Marekani wamepata ahueni baada ya kurejeshwa nchini Mwao pindi walipogundulika kuwa na dalili za awali za ugonjwa huo.
</doc>
<doc docid='bbc_habari-51425930' lang='swa' type='mono' source_url='https://www.bbc.co.uk/swahili/habari-51425930' term='ebola'>
Coronavirus: Je nchi za Afrika ziko tayari kukabiliana na janga hili?
Afrika ni moja ya mabara mwili ambayo bado hayajathibitisha kisa chochote cha virusi vya corona ingawa wataalamu wameonya kuwa hilo huenda lisiendelee kwa kipindi kirefu kwasababu ya uhusiano wa bara hilo na China.
Afrika ni moja ya mabara mwili ambayo bado hayajathibitisha kisa chochote cha virusi vya corona ingawa wataalamu wameonya kuwa hilo huenda lisiendelee kwa kipindi kirefu kwasababu ya uhusiano wa bara hilo na China.
Kufikia sasa China imerekodi  karibu visa 80,000 vya coronavirus. Jumla ya watu 2,790 wamefariki, wengi wao katika mkoa wa Hubei.
Majuma kadhaa yaliyopita, Shirika la Afya Duniani (WHO) lilitangaza kwamba mlipuko wa virusi vya corona ni ugonjwa wa dharura kwa dunia nzima kwasababu ya hofu kwamba nchi maskini huenda zikashindwa kukabiliana na mlipuko huo.
"Sababu kuu ya kutambua virusi hivi kama hali ya hatari duniani sio Uchina, lakini kile kinachotokea katika nchi zingine. Wasiwasi wetu mkubwa ni uwezo wa kusambaa kwa virusi hivyo, katika nchi zenye mfumo dhaifu wa afya," amesema mkuu wa WHO, Tedros Adhanom Ghebreyesus, kutoka Ethiopia.
Mifumo ya afya katika nchi nyingi za Afrika tayari inakabiliwa na ugumu wa kazi zilizolimbikizana, na hapo ndipo tunapojiuliza, je nchi hizi zinaweza kukabiliana na mlipuko kama huu ambao unasambaa kwa haraka mno?
Michael Yao, Mkuu wa huduma za dharura eneo la Afrika, amesema "baadhi ya nchi za Afika sio kwamba hazina pa kuanzia lakini uwezo ni mdogo sana".
"Tunajua vile mfumo wa afya ulivyo dhaifu katika bara la Afrika na mifumo hii tayari inazidiwa na milipuko ambayo inaendelea kujitokeza, kwa hiyo kwetu sisi ni muhimu kuutambua mapema kama janga ili tuweze kudhibiti usambaaji wake."
Hadi mapema wiki hii, kulikuwa na maabara mbili pekee zenye uwezo wa kuchunguza virusi hivi barani Afrika - Senegal na Afrika Kusini - zenye vifaa maalumu vinavyohitajika wakati wa kuchunguza virusi hivyo.
Maabara hizo zimekuwa zikitumika na nchi nyingine katika eneo hilo.
Moja ya maabara hizo, Institut Pasteur de Dakar, nchini Senegal kwa kipindi kirefu imekuwa mstari wa mbele katika ubunifu wa tiba Afrika ikiwemo utafiti wa homa ya manjano.
Hata hivyo wiki hii, Ghana, Madagascar, Nigeria na Sierra Leone zimetangaza kwamba pia nazo zina uwezo wa kufanya vipimo vya virusi vya corona.
WHO pia inatuma vifaa vya maabara 29 barani humu kuhakikisha zina uwezo wa kukabiliana na virusi hivyo na pia zisaidie katika kupima visa vitakavyojitokeza ili kuthibitisha iwapo virusi hivyo vipo kwa ajili ya nchi zingine zenye uhitaji.
Hata hivyo, shirika hilo lina matumaini kwamba kufikia mwishoni mwa mwezi huu karibu nchi 36 za Afika zitakuwa na vifaa stahiki vya kupima virusi vya corona.
Uwezo wa nchi za Afrika kupima na kutambua virusi hivyo "unategemea vifaa maalumu vinavyotoka China na Ulaya," amesema Daktari Yao.
Shirika la Msalaba Mwekundu nchini Nigeria lina watu milioni moja wa kujitolea ambao wako tayari kulisaidia iwapo kutatokea chochote.
Katibu mkuu wa shirika hilo Abubakar Ahmed Kende amesema hatua hiyo inanuia kuzuia uwezekano wowote wa kusambaa kwa virusi hivyo nchini humo na pia kudhibiti mlipuko wa homa ya Lassa ambayo visa vyake vinazidi kuogezeka kote nchini humo.
Nchini Tanzania, Waziri wa afya Ummy Mwalimu alitangaza kwamba vituo vimetengwa kaskazini, mashariki na magharibi mwa nchi hiyo kukabiiana na virusi hivyo. Pia vipima joto vimewekwa tayari huku wahudumu wa afya zaidi ya 2,00o wakipewa mafunzo.
Nchi kadhaa zikiwemo Kenya, Ethiopia, Ivory Coast, Ghana na Botswana zimekabiliana na visa vilivyoshukiwa kuwa vya virusi hivyo, na kuwaweka wahusika kwenye karantini wakati vipimo vyao vya damu vinafanyiwa uchunguzi.
Hatahivyo hadi kufikia sasa vipimo vyote vilivyochunguzwa hakuna kilichothibitika kuwa na virusi hivyo.
Wizara ya afya ya Uganda imethibitisha kwamba ilikuwa imewawekwa watu zaidi ya 100 kweye karantini waliowasili katika uwanja wa ndege wa kimataifa wa Entebbe.
Baadhi ya watu hao wamewekwa katika karantini kwenye hospitali mbili mjini Entebbe na Kampala, huku wengine wakiombwa kusalia majumbani.
Daktari Yao alihusika katika milipuko ya Ebola magharibi mwa Afrika 2014-2016 na wa hivi karibuni zaidi ukiwa ule uliotokea Jamuhuri ya Kidemokrasia ya Congo. Alisema ana wasiwasi kwamba Afrika haina uwezo wa kutosha kutibu watakaothibitishwa kuwa virusi vya corona.
"Tunashauri nchi angalau kuwa na uwezo wa kubaini virusi hivyo mapema kuzuia kusambaa kwa virusi vipya ndani ya jamii - jambo ambalo litafanya iwe vigumu  kuudhibiti," amesema.
Kinachotia matumaini ni kwamba nchi nyingi za Afrika tayari zilikuwa zinachunguza abiria wanaowasili katika viwanja vyao vya ndege kwasababu ya ugonjwa wa Ebola.
Nchi ambazo zilikuwa zinakabiliana na Ebola bado zina vituo vilivyotengwa na wataalamu kama njia moja ya kudhibiti kusambaa kwa ugonjwa huo.
Lakini linapokuja suala la kutambua, Ebola ni tofauti kabisa na virusi vya corona.
Ebola inaambukiza tu wakati dalili zimeanza kujitokeza lakini kuna taarifa kwamba katika baadhi ya visa, virusi vya corona huenda vikasambaa hata kabla mgonjwa kuanza kuonesha dalili zozote.
Vipi kuhusu usafiri kati ya Afrika na Uchina?
Uhusiano wa karibu wa kibiashara kati ya Uchina na nchi za Afrika umezua wasiwasi kwamba huenda virusi hivyo vikasambaa.
Uchina ni mshirika mkubwa wa kibiashara wa Afrika na karibia makampuni 10,000 ua Uchina kwasasa yanaendesha shughuli zao kote barani humo. Chombo cha habari cha Uchina kimesema zaidi ya raia milioni moja wa uchina wanaishi Afrika.
Pia kuna zaidi ya wanafunzi 80,000 wa Afrika nchini Uchina, wengi wao wakiwa wameenda kusoma baada ya kupata ufadhili wa masomo gazeti la the Guardian limesema.
Mwanafunzi mwenye umri wa miaka 21 kutoka Cameroon alisemekana kwamba amepata virusi hivyo  baada ya kwenda mji wa Wuhan na kwasasa anaendelea kupata matibabu.
Wanafunzi wa Uchina pia wanasafiri kote barani Afrika vilevile kwasababu ya ufadhili za masomo.
Mashirika mengi ya ndege kote duniani yamesitisha safari zake za ndege kwenda Uchina. Vilevile, Mashirika ya ndege za Afrika yamekuwa na shinikizo kubwa la kusitisha safari zake.
Mashirika ya ndege ya Mirsi, Kenya, Morocco na Rwanda yamesitisha safari zake lakini shirika kubwa zaidi la ndege barani humo Ethiopia bado linaendelea na safari zake kama kawaida.
Shirika la WHO limeshauri dhidi ya kuweka vikwazo vya usafiri na badala yake limebaini nchi 13 Afrika, ambazo zimetakiwa kuwa na tahadhari ya hali ya juu kwasababu ya uhusiano wake wa moja kwa moja na Uchina. Pia linapanga kutoa usaidizi kwa nchi hizo 13 kufikia mwishoni mwa wiki hii.
</doc>
<doc docid='bbc_140809_nigeria_ebola' lang='swa' type='mono' source_url='http://www.bbc.co.uk/swahili/habari/2014/08/140809_nigeria_ebola' term='ebola'>
Nigeria yatenga fedha kukabili Ebola
Rais wa Nigeria Goodluck Johnathan ametangaza mlipuko wa ugonjwa wa Ebola kama janga la kitaifa na kutenga zaidi ya dola millioni 11 kama mfuko wa kukabiliana na ugonjwa huo.
Rais wa Nigeria Goodluck Johnathan ametangaza mlipuko wa ugonjwa wa Ebola kama janga la kitaifa na kutenga zaidi ya dola millioni 11 kama mfuko wa kukabiliana na ugonjwa huo.
Shirika la Afya duniani WHO linakadiria kwamba takriban raia 960 wamefariki kutokana na ugonjwa huo nchini Guinea,Sierra Leone,Liberia na Nigeria.
Shirika la mafuta nchini Nigeria limefunga mojawapo ya kliniki zake kufuatia kisa kimoja cha ugonjwa huo.
Nacho kiwanda kikubwa cha kutengeza vyuma duniani ArcelorMittal kimeanza kuwaondoa wafanyikazi wake katika migodi yake ya chuma nchini Liberia kufuatia kuzuka kwa ugonjwa huo.
</doc>
<doc docid='bbc_141018_ebola_s_leone' lang='swa' type='mono' source_url='http://www.bbc.co.uk/swahili/habari/2014/10/141018_ebola_s_leone' term='ebola'>
Rais wa S.Leone abuni kamati ya Ebola
Rais wa Sierra Leone ,Ernest Bai Koroma amechagua kamati mpya ya kukabiliana na ugonjwa wa ebola nchini humo.
Rais wa Sierra Leone ,Ernest Bai Koroma amechagua kamati mpya ya kukabiliana na ugonjwa wa ebola nchini humo.
Kamati hiyo itaongozwa na waziri wa ulinzi major Alfredo Palo Conteh na ataripoti moja kwa moja kwa rais.
Katika taarifa yake ,bwana Koroma amesema kuwa mabadiliko hayo ni muhimu kutokana na kiwango cha mlipuko wa ugonjwa huo.
Zaidi ya watu 1200 wamefariki kutokana na Ugonjwa huku viwango vya maambukizi vikiongezeka.
Umoja wa mataifa umeanza kusambaza chakula katika mji mkuu wa Freetown,kwa sababu raia wengi wameamua kusalia majumbani ili kuepuka kuambukizwa.
Wakati huohuo Rais wa marekani barack obama ameonya kuwa hofu hasitahili kutawala kutokana na kuwepo kwa mlipuko wa ugonjwa wa ebola akisema kuwa marekani haistahili kuweka kwazo vya usafiri kwa nchi za afrika magahribi zilizoathirika zadi na ugonjwa huo
Rais Obama amesema kuwa hatua hiyo itachangia hali iliyopo kuwa mbaya zaidi.
Taarifa hiyo inatolewa wakati vyombo vya habari nchini marekani vinaripoti kuwa bwana Obama aliezea ghadahbu yake kisiri kuhusu jinsi suala ya ebola lilivyoshughulikiwa nchini marekani
</doc>
<doc docid='bbc_habari-48685268' lang='swa' type='mono' source_url='https://www.bbc.co.uk/swahili/habari-48685268' term='ebola'>
DR Congo: Watu wanaotoroka mapigano DRC kuathiri 'juhudi za kudhibiti Ebola'
Zaidi ya watu 300,000 wametoroka makwao mwezi huu kufuatia ghasia za kikabila katika mkoa wa Ituri nchini Jamhuri ya Kidemokrasia ya Congo, Umoja wa Mataifa unasema.
Zaidi ya watu 300,000 wametoroka makwao mwezi huu kufuatia ghasia za kikabila katika mkoa wa Ituri nchini Jamhuri ya Kidemokrasia ya Congo, Umoja wa Mataifa unasema.
Kuna hofu huenda makabiliano ya hivi karibuni kati ya - Wahema ambao ni wafugaji na Walendu ambao ni wakulima - huenda yakaathiri juhudi za kukabiliana na mlipuko wa  ugonjwa hatari wa Ebola katika eneo hilo.
Jamii hizo mbili zimekuwa zikizozania ardhi na maji mkoani Ituri  pamoja na dhahabu katika eneo la Kaskazini -Mashariki.
Uhasama kati ya jamii hizo mbili ulisababisha vifo vya maelfu ya watu kati ya miaka ya 1997 na 2003.
Mwaka 2012,mbabe wa kivita kutoka jamii ya Hema alijihusisha na machufuko, Thomas Lubanga, alikuwa mtu wa kwanza kushitakiwa katika mahakama ya kimataifa ya uhalifu wa jinai (ICC).
Mwaka 2017, kiongozi wa wanamgambo wa Walendu, Germain Katanga, alikuwa wa kwanza kushitakiwa kwa uhalifu wa kivita na kuamriwa na ICC kuwalipa fidia waathiriwa wake became the first convicted war criminal to be ordered to pay damages to his victims by the ICC.
Jumla ya watu milioni sita waliuawa wakati wa mapigano ya miaka sita ya vita nchini DR Congo. Wengi wa waliofariki walikua na magonjwa na ukosefu wa lishe bora.
Mataifa kadhaa jirani pia yalihusika katika mapigano hayo yaliyotanjwa na walioshuhudia kama "vita vikuu ya Africa".
Karibu watu 160 wameripotiwa kuuawa katika mapigano ya sasa mkoani Ituri. Wengi wa waathiriwa wanaaminiwa kutoka jamii ya  Wahema.
Chanzo halisi cha mapigano haijabainika huku wale waliotoroka makwao wakiungana na jamaa zao au kuingia kwenye kambi ambako hali kwa mujibu wa Shirika la kuhudumia wakimbizi la Umoja wa Mataifa . (UNHCR) ni ''mbaya".
Msemaji wa UNHCR Babar Baloch tamewaambia wanahabari mjini Geneva kuwa shirika hilo jilimesikitishwa na ripoti za hivi punde na kuhofia kuwa ghasia inaendelea kusambaa katika maeneo mengine mkoani humo. ".
Bw. Balochamesema kuwa shirika hilo limepokea ripoti ya idadi kubwa ya watu waliotoroka mwakwao katika maene matatu kati ya matano ya utawala wa mkoa wa Ituri ikiwa ni pamoja na - Djugu, Mahagi na Irumu.
"Watu wanatoroka mapigano katika eneo la  Djugu, huku jamii zote mbili zikisemekana zimebuni makundi ya kijilinda ambayo yanafanya mauaji ya kipiza kisasi,"alisema.
Pia aliongeza kuwa kumeripotiwa visa vya utekaji nyara watu kukatwa viungo vyao vya mwili na unyanyasaji wa kingono, katika maeneo ambayo mashirika ya kutoa misaada ya kibinadamu kama vile UNHCR na mashirika mengine hayawezi kufika maeneo yalioathiriwa.
Idadi kubwa ya watu wanaotoroka makwao huenda wakaathiri juhudi za kudhibiti na mambukizi ya ugonjwa wa Ebola katika eneo hilo. Msemaji wa shirika la afya la Umoja wa Mataifa WHO, amewaambia wanahabari.
Tarik Jasarevic amesema ni vigumu kufuatilia hali ya watu kila siku kulingana na mwongozo wa matibabu wa siku 21 ambayo viini vya ugonjwa huo huweza kugunduliwa kwasababu watu hawatulii mahali pamoja.
Zaidi ya watu 1400wamefariki kutokana na mlipuko wa hivi karibuni wa Ebola ambao unatajwa kuwa mkubwa zaidi katika historia
Mlipuko wa ugonjwa huo umegunduliwa katika eneo la Mashariki mwa DR Congo, japo visa vingine vya maabukizi vimeripotiwa katika nchi jirani ya Uganda t
Karibu 10% ya vifo vilivyotokana na maradhi ya Ebola imeripotiwa mkoani Ituri, alisema Jasarevic.
</doc>
<doc docid='bbc_habari-44108940' lang='swa' type='mono' source_url='http://www.bbc.co.uk/swahili/habari-44108940' term='ebola'>
Ni kwanini Ebola inarudi mara kwa mara?
Virusi vya Ebola vimechomoza tena, mara hii katika Jamhuri ya Kidemokrasi ya Congo. Wakati ni vigumu kutabiri ni wapi au lini tena mlipuko huu unaweza kuzuka, ni wazi kuwa tunafahamu mengi sasa kuhusu namna ya kuzuia janga kutokea.
Virusi vya Ebola vimechomoza tena, mara hii katika Jamhuri ya Kidemokrasi ya Congo. Wakati ni vigumu kutabiri ni wapi au lini tena mlipuko huu unaweza kuzuka, ni wazi kuwa tunafahamu mengi sasa kuhusu namna ya kuzuia janga kutokea.
Taarifa kuhusu kutokea mlipuko wa Ebola katika mji wa Bikoro  kaskazini magharibi mwa Congo mara moja inaleta katika akili  jinsi janga hilo linalotisha lililosababisha vifo vya watu  11,000 na wengine 28,000 kuambukizwa katika eneo la Afrika magharibi  kati ya mwaka 2014 na 2016.
Ni jinamizi ambalo hakuna anayetaka kulishuhudia au kulipitia tena.
Tangu Aprili 4 nchini Congo, kumeripotiwa zaidi ya visa 30 ambavyo huenda ni vya ugonjwa wa Ebola - ikiwemo vifo vya watu 18 - licha ya kwamba  ni visa viwili tu vilivyothibitishwa kutokana na Ebola.
Basi ni kwanini Ebola hurudi mara kwa mara  na ni jitihada gani zinazochukuliwa kuzuiwa kurudi upya kwa janga lililoshuhudiwa Afrika magharibi?
Ebola unaweza kusambaa kwa kasi kupitia kugusa maji maji ya kutoka mwilini mwa muathiriwa. Dalili za kwanza zinazokuja kwa mfano wa homa sio rahisi kuzitambua.
Janga la Afrika magharibi mnamo 2014-16 lilizuka katika kijiji kimoja cha mpakani  nchini Guinea, na muathiriwa wa kwanza anadhaniwa kuwa mtoto wa kiume mwenye umri wa miaka miwili aliyefariki duniani mnamo 2013.
Ugonjwa huo ulisambaa nchini Guinea na nchi jirani Sierra Leone na Liberia, na kupindukia  ulipofika maeneo ya mijini.
Jamhuri ya Kidemokrasi ya Congo ipo maelfu ya maili kutoka mataifa ya Afrika magharibi yalioathirika na janga hilo.
Kwamba janga hilo limezuka upya katika eneo la mbali sio jambo la kushangaza.
Virusi vya Ebola vimegunduliwa katika miaka ya nyuma mnamo 1976 katika milipuko miwili ambapo watu 151 walifariki katika enoe la Nzara, Sudan kusini na watu 280 waliofariki katika eneo la  Yambuku  karibu na mto Ebola uliopewa jina kutokana na ugonjwa huo.
Mlipuko huu wa sasa unafuatia mingine 8 iliyoshuhudiwa DR Congo.
Kwa jumla kumeshuhudiwa milipuko 24 - ukiongezwa na wa kati ya 2014 -16 katika Afrika magharibi na kati ikiwemo katika Jamhuri ya Kidemokrasi ya Congo, Uganda, Sudan na Gabon.
Wakati tunapoyatambua maeneo yalio katika hatari kubwa, itakuwa sio uhalisia kufikiria kuwa ugonjwa wa Ebola utawahi kuangamizwa kabisa na ni vigumu kujua ni wapi au lini mlipuko mwingine unaweza kuzuka.
Tunaweza kuisitisha milipuko kuwa majanga na tunaweza kuboresha mbinu za kuwakinga raia.
Hatua ya pamoja na iliyoratibiwa katika kukabiliana na ugonjwa huu inaweza kuhakikisha ugonjwa unadhibitiwa mapema, ili watu wachache iwezekanavyo waugue au wafariki.
Ni muhimu kwanza kutambua aina ya virusi na kunakili uwezekano wa maambukizi mapya wakati mlipuko unaporitiwa.
Wataalamu kwa mfano kwa mlipuko wa sasa Congo ni lazima watambue chanzo cha maambukizi haraka iwezekanavyo.
Watataka kujua mgonjwa huyo amekuwa karibu na nani, na pia ni nani walikuwa karibu na watu hao.
Hili ni jambo linalohitaji kufanywa haraka.
Waathiriwa na wanaoshukiwa kuambukizwa watatibiwa katika taasisi za afya katika eneo hilo.
Hatua za usafi ni muhimu - ikiwemo kufuniko nyuso, na kuvaa magauni na glavu za mikono kuzuia mwili kugusa maji maji ya aina yoyote kutoka kwa muathiriwa.
Kuna aina tano ya virusi vilivyotambuliwa vya Ebola, na kilicho hatari zaidi ni kile cha Zaire.
Na ndicho kirusi kilichotambuliwa katika mlipuko wa sasa huko Congo ambapo sasa kuna chanjo  ilio tayari kwa matumizi ya dharura.
Mnamo Desemba 2016, kulifanywa majaribio ya chanjo hiyo - kwa ufadhili kutoka kwa Wellcome Trust na serikali za Uingereza na Norway - imethibitisha kuwa inatoa kiwango kikubwa cha kinga dhidi ya virusi hivyo.
Iliundwa haraka wakati wa janga la mnamo 2014-16 lakini ilitoka kuchelewa kuweza kuwa na umuhimu kwa wakati huo.
Bado haijapewa kibali kamili , lakini kutokana na jitihada za kimataifa imethibitishwa kuwa salama kutumiwa kwa binaadamu na dozi laki tatu zimekusanywa.
Muhimu zaidi, wagonjwa hawatolipishwa kupokea chanjo hiyo na huenda ikafika katika eneo hilo  katika muda wa kati ya siku tatuau nne.
Muongozo wa shirika la afya duniani  unapendekeza kwamba iwapo  kutatokea mlipuko kabla ya kibali kutolewa , chanjo hiyo inastahili kupewa kwa washukiwa wote wa ugonjwa huo, na hata wauguzi walio hatarini.
Mlipuko katika Jamhuri ya Kidemokrasi ya Congo utakuwa changamoto  kwa maafisa walio katika eneo hilo.
Lakini pia ni changamoto na ni fursa kwa jumuiya ya kimataifa  kuthibitisha kwamba imejifunza kutokana na janga la Afrika magharibi.
Hatutarajii kuwa Ebola itapotea lakini tunaweza kutumai kuwa mbinu za kupambana zitazoeleka kiasi cha kuwa rahisi kuuzuia kwa haraka.
</doc>
<doc docid='bbc_habari-49700611' lang='swa' type='mono' source_url='https://www.bbc.co.uk/swahili/habari-49700611' term='ebola'>
Ebola: Tanzania yasema wanaoeneza uvumi kuchukuliwa hatua
Serikali ya Tanzania imefutilia mbali uvumi kwamba kuna visa vya ugonjwa wa Ebola  nchini humo.
Serikali ya Tanzania imefutilia mbali uvumi kwamba kuna visa vya ugonjwa wa Ebola  nchini humo.
Waziri wa afya nchini humo bi Ummy Mwalimu aliambia mkutano na wanahabari mapema leo kwamba hakuna kisa hata kimoja cha ebola katika taifa hilo.
Kumekuwa na tahadhari  na madai ya kuwepo kwa kisa cha ebola nchini humo.
Shirika la Afya Duniani WHO lilituma kundi la wataalamu kuchunguza kisa cha ugonjwa usiojulikana  na ubalozi wa Marekani ulifuatilia hatua hiyo kwa kutoa tahadhari .
Hatua hiyo ilisababisha uvumi katika mitandao ya kijamii  kwamba ugonjwa huo hatari umeingia nchini Tanzania.
Alisema kwamba taifa hilo limejiandaa kukabiliana na mlipuko wowote wa ugonjwa na tayari limefanya majarabio ili kujua jinsi ilivyojiandaa huku ikiweka tayari vituo vya kuwatenga waathiriwa.
Waziri huyo pia alionya kwamba wale ambao wataendelea kusambaza uvumi huo wa uwongo kuhusu kisa hicho watachukuliwa hatua kali za kisheria kupitia sheria ya uhalifu wa mtandaoni.
Uvumi wa visa vya ebola nchini tanzani unatokana na visa viwili vya wagonjwa waliokuwa tukiwashuku.
''Nataka kuwahakikishia kwamba idara ya afya ilichukua sampuli na matokeo yake ni kwamba wawili hao hawakuwa na ugonjwa wa Ebola. Hakuna Ebola Tanzania na watu hawafai kuwa na wasiwasi'', alisema Mwalimu.
Mwaka 2014 kulikuwa na uvumi kama huo nchini  Tanzania ambapo kulikuwa na wagonjwa waliotiliwa shaka kuwa na ugonjwa huo.
Wagonjwa hao waliohisiwa kupata maambukizo kutokana na dalili za awali, walikuwa raia wa Benin na Mtanzania, lakini vipimo vilionyesha kwamba hawakuwa na  maambukizo hayo.
Tarehe  10 Septemba 2019,  Shrika la Afya duniani WHO  lilipokea ripoti ya taarifa ya kisa cha  mambukizi ya  Ebola  mjini Dar es Salaam, Tanzania.
Kisa hicho kinachoshukiwa  kilimhusu  mwanamke mwenye umri wa miaka 34 ambaye alikuwa akisomea nchini Uganda.
Aliwasili nchini Uganda akitokea nchini Tanzania tarehe 08 Agosti 2019.
Taarifa hiyo inasema kwa kuanzia tarehe  08 hadi 22 Agosti, alikuwa katika eneo la kati la Uganda, akiishi katika hosteli ya kibinafsi karibu na mji mkuu  Kampala .
Kulingana na shirika la WHO alitembelea vituo vya afya katika eneo hilo alipokuwa akifanya utafiti wake wa kimasomo  kwa ajili ya kufuzu masomo yake.
Hata hivyo inaaminiwa kuwa hakuna visa vya ugonjwa wa Ebola vilivyokwisha ripotiwa  mjini Kampala, na  hata katika maeneo ya kati ya Uganda.
WHO linasema tarehe 22 Augusti 2019, alirejea nchini  Tanzania. Alisafiri hadi mjini Mwanza kaskazini mwa nchi , halafu akaenda  Dar es Salaam na alikuwa akisafiri mara kwa mara katika maeneo ya Kusini magharibi  yaani   ya Mtwara au Songea .
Alipatikana na dalili za ugonjwa huo tarehe 28 Agosti (kichwa, joto, upele, na kuharisha damu ) na kutafuta matibabu katika kliniki ya kibinafsi ambako kwa mara ya kwanza alipatikana na ugonjwa wa malaria. Hakupona na matibabu yakasitishwawa wa with malaria. Hakupona na hivyo matibabu yakasitishwa.
Tarehe  5/6 Septemba,  alisafiri kurudi  Dar es Salaam, ambako alilazwa tarehe  7 Septemba katika mojawapo ya hospitali za rufaa za mkoa.
Baada ya kushukiwa kuwa na virusi vya homa ya Ebola , alihamishiwa kwenye kitengo maalum katika hospitali nyingine ya rufaa -Temeke ETU- kwa uangalizi zaidi ,na sampuli za vipimo vyake zikachukuliwa. Tarehe   8 Septemba 2019, mgonjwa huyo alifariki, na mazishi yaliyosimamiwa yalifanyika  siku hiyo hiyo.
Tarehe 11 Septemba 2019,  kwa mujibu wa duru zisizo rasmi  ,  kipimo cha  RT-PCR kilichochukuliwa katika maabara ya kitaifa ya Tanzania-n National Health Laboratory kilionyesha matokeo chanya ya virusi vya  EVD.
Leo , taarifa hii haijathibitishwa wala kukanushwa na mamlaka za taifa . Wakati maambukizi ya Ebola EVD hayajathibitishwa katika Jamuhuri ya Muungano wa Tanzania , Kufanya vipimo tena vya homa ya Ebola katika maabara inashauriwa sana ili kuthibitisha matokeo ya vipimo na hivyo kubaini aina ya virusi  Ebola . WHO linasema kuwa  limewapatia maafisa wa Tanzania ushauri huu.
Utambuzi wa  watu ambao  mgonjwa aliwasiliana nao  umekwisharipotiwa  kwa njia isiyo rasmi  na   "wamewekewa karantini." Hakuna taarifa za ziada zilizopo.
Mahali ambapo mgonjwa alibainika kukutana na watu wengine hakujajulikana .
Shirika hilo la afya dunianin linasema kuwa tarehe 11 Septemba 2019, WHO lilipokea ripoti ambazo hazikuwa rasmi  kuhusu mfanyabiashara  kutoka  Mwanza ambaye  alikuwa na dalili kama za maambukizi ya Ebola. Alikuwa na historia ya kusafiri katika Jamhuri ya Kidemokrasi ya Kongo -DRC. Anaripotiwa kuwa hakukutana na mtu aliyepatikana na matokeo chanya ya sasa, katika kisa kilichoripotiwa mjini   Dar es Salaam.
Kwa mujibu wa ripoti zisizo rasmi  hakupatikana na virusi vya Ebola -EVD.   Hata hivyo , hakuna udhibitisho rasmi kutoka Jamuhuri ya Muungano wa Tanzania  uliopokelewa .  Zaidi ya hayo ,vipimo vipya vilivyochukuliwa katika maabara ya kimataifa ya homa ya Ebola  vinapaswa kkuchukuliwa.
Tarehe  12 Septemba 2019, shirika la WHO  lilipokea ripoti zisizo rasmi kuhusu mwanamke mwenye umri wa miaka  27-aliyeshukiwa kuwa na dalili za  Ebola  katika hospitali ya  Muhimbili  mjini Dar es Salaam tarehe 11 Septemba.
Alihamishiwa katika hospitali ya Temeke ETU  tarehe  12 Septemba.
''Hakuna taarifa zilizopo kuhusu vipimo vya maabara na matokeo  ya vipimo wala maelezo kuhusu dalili. Hakuna taarifa rasmi kutoka Jamuhuri ya Muungano wa Tanzania  kuhusu kisa hiki kinachoshukiwa yaliyokwishapokelewa'',   limesema shirika hilo la Afya duniani katika ripoti yake.
</doc>
<doc docid='bbc_141129_ebola_who_new_figures' lang='swa' type='mono' source_url='http://www.bbc.co.uk/swahili/habari/2014/11/141129_ebola_who_new_figures' term='ebola'>
Waliokufa na Ebola watimia 7,000 sasa
Takwimu mpya zilizotolewa na Shirika la Afya Duniani, WHO, zinaonesha kuwa watu karibu 7,000 wamefariki hadi sasa kutokana na Ebola, karibu wote Afrika Magharibi.
Takwimu mpya zilizotolewa na Shirika la Afya Duniani, WHO, zinaonesha kuwa watu karibu 7,000 wamefariki hadi sasa kutokana na Ebola, karibu wote Afrika Magharibi.
Hao ni watu zaidi ya elfu moja kuliko idadi iliyotangazwa na WHO Jumatano tu.
Vifo vingi zaidi vimesajiliwa Liberia.
WHO inasema watu zaidi ya 16,000 wameugua Ebola hadi sasa.
Waandishi wa habari wanasema kuongezeka kwa idadi ya waliokufa siyo lazima inamaanisha ugonjwa unazidi kutapakaa kwa kasi kwa sababu takwimu nyengine ni za zamani.
Na Rais Francois Hollande wa Ufaransa amezuru Guinea, kiongozi wa kwanza asiyekuwa Muafrika kuzuru moja kati ya nchi tatu za Afrika Magharibi zilizoathirika sana na Ebola.
Bwana Hollande alisema alitaka kuleta ujumbe wa matumaini kwa watu wa Guinea:
"Ufaransa inaweka mfano - tumefanya hivyo kifedha kwa kutoa dola 125 milioni.
Lakini mbali ya msaada wa mali, utu ndio muhimu zaidi.
Na Guinea inapochukua hatua za kuuguza na kuzuwia Ebola isisambae, hivyo inasaidia ulimwengu, Ulaya pamoja na Ufaransa zisije nazo zikapata virusi hivyo vibaya.
Kwa hivyo tuko nanyi katika mapambano haya, vita hivi.
Na ni muhimu kuwa miaka 15 baada ya rais wa mwisho wa Ufaransa kuzuru Guinea, kuwa nami niko hapa kuonesha urafiki, umoja na matumaini."
Rais Alpha Conde wa Guinea alisema Rais Hollande amefika wakati mzuri ili kuonesha kuwa mtu yoyote anaweza kuzuru Guinea.
</doc>
<doc docid='bbc_140728_arikair_nigeria_ban_ebola' lang='swa' type='mono' source_url='http://www.bbc.co.uk/swahili/habari/2014/07/140728_arikair_nigeria_ban_ebola' term='ebola'>
Ebola: Ndege ya Arik yasitisha safari
Kampuni kubwa ya ndege nchini Nigeria ARIK Air imesitisha safari zote za ndege zinazoelekea Liberia na Sierra Leone kufuatia kuzuka kwa ugonjwa wa Ebola katika eneo hilo.
Kampuni kubwa ya ndege nchini Nigeria ARIK Air imesitisha safari zote za ndege zinazoelekea Liberia na Sierra Leone kufuatia kuzuka kwa ugonjwa wa Ebola katika eneo hilo.
Taifa hilo limeviweka katika tahadhari viingilio vyake baada ya mtu mmoja kufariki kutokana na ugonjwa huo siku ya ijumaa mjini Lagos.
Zaidi ya watu 660 wamefariki kutokana na ugonjwa huo tangu mwezi february katika kile kinachoonekana kuwa maambukizi mabaya zaidi ya ugonjwa huo katika historia yake.
Mwandishi wa BBC Tomi Oladipo anasema kuwa  Kampuni ya ndege ya Air Arik imesema kuwa hatua hiyo ni ya tahadhari.
Vilevile imeitaka serikali ya Nigeria kuzizuia ndege zote zinazotoka katika mataifa hayo mawili kuingiza abiria nchini humo.
Wakati huohuo serikali imebuni maeneo ya kuwatenga washukiwa wa ugonjwa wa ebola katika viwanja vyote vya ndege vya kimataifa.
Kuna hofu kuwa maradhi hayo yakizuka Lagoz  kunaweza kutokea janga kubwa kwa kuwa mamilioni ya watu wanaishi katika mji huo katika mazingira duni na msongamano mkubwa.
Hadi sasa hakujatokea habari zo zote kuhusu aliyeangukizwa maradhi hayo hatari ya Ebola tangu mwanamume mmoja aliyetoka Liberia kufariki nchini Nigeria mnamo Ijumaa.
</doc>
<doc docid='bbc_140910_kenya_ebola' lang='swa' type='mono' source_url='http://www.bbc.co.uk/swahili/habari/2014/09/140910_kenya_ebola' term='ebola'>
Kenya yasaidia katika vita dhidi ya Ebola
Rais wa Kenya Uhuru Kenyatta ameadhidi kutoa mchango wa dola milioni moja kwa mataifa ya Afrika Magharibi, Sierra Leone, Guinea na Liberia kuzisaidia kupambana na janga la Ebola ambalo limezitikisa nchi hizo.
Rais wa Kenya Uhuru Kenyatta ameadhidi kutoa mchango wa dola milioni moja kwa mataifa ya Afrika Magharibi, Sierra Leone, Guinea na Liberia kuzisaidia kupambana na janga la Ebola ambalo limezitikisa nchi hizo.
Rais Kenyatta amesema kuwa mchango huo ni ishara ya umoja katika kuzisaidia nchi zilizoathirika na janga hilo kuweza kupambana nalo.
Hadi sasa nchi iliyoathirika zaidi kutokana na Ebola ni Liberia ambako maafisa kutoka shirika la madaktari wasio na mipaka wanasema kuwa wagonjwa wanalazimika kurejea nyumbani.
Hali hiyo inatokana na upungufu wa vifaa na shirika hilo kuzidiwa nguvu katika kuwasaidia waathiriwa. Inahofiwa kuwa Ebola inaendelea kuenea nchini humo kwa kasi ambayo ni vigumu kudhibiti.
</doc>
<doc docid='bbc_140828_ebola_nigeria' lang='swa' type='mono' source_url='http://www.bbc.co.uk/swahili/habari/2014/08/140828_ebola_nigeria' term='ebola'>
Ebola yaenea katika kitovu cha mafuta Nigeria
Serikali ya Nigeria imethibitisha kutokea kifo cha daktari mmoja kutokana na ugonjwa wa Ebola katika mji wa Port Harcout nje ya mji wa Lagos.
Serikali ya Nigeria imethibitisha kutokea kifo cha daktari mmoja kutokana na ugonjwa wa Ebola katika mji wa Port Harcout nje ya mji wa Lagos.
Watu wengine zaidi ya sabini wanachunguzwa mjini humo huku mke wa daktari huyo akiwekwa katika chumba chake kando kufanyiwa uchuguzi zaidi.
Daktari huyo alimtibu mgonjwa wa Ebola ambaye alifanikiwa kupona. Mwanamume huyo inaarifiwa alikutana na Patrick Sawyer, mwanamume aliyeeneza Ebola kutoka Liberia hadi Nigeria.
Mawaziri wa afya katika kanda ya Afrika Magharibi wanakutana baadaye leo kujadili njia za kupambana na Ebola, ugonjwa ambao umetikisa dunia nzima, hususan kanda ya Afrika Magharibi.
Zaidi ya watu1,550 wamefariki, wengi chini, Guinea, Liberia na Sierra Leone.
Waziri wa afya wa Nigeria Onyebuchi Chukwu, amesema kuwa daktari aliyefariki mjini Port Harcourt, alifariki tarehe 22 lakini matokeo ya uchunguzi wa kilichomuua yametangazwa hivi karibuni.
Daktari huyo ni mtu wa sita kufariki kutokana na Ebola nchini Nigeria, nchi yenye idadi kubwa zaidi ya watu Afrika.
</doc>
<doc docid='bbc_habari-45742291' lang='swa' type='mono' source_url='https://www.bbc.co.uk/swahili/habari-45742291' term='ebola'>
Baraza la Usalama la Umoja wa Mataifa kuingia DRC kukabiliana na Ebola
Baraza la Usalama la Umoja wa Mataifa linafanya ziara ya dharura kuelekea Jamhuri ya Kidemokrasia ya Kongo kufuatia mapigano makali nchini humo ambayo yametatiza jitihada za kudhibiti kuzuka kwa virusi vya Ebola.
Baraza la Usalama la Umoja wa Mataifa linafanya ziara ya dharura kuelekea Jamhuri ya Kidemokrasia ya Kongo kufuatia mapigano makali nchini humo ambayo yametatiza jitihada za kudhibiti kuzuka kwa virusi vya Ebola.
Baraza hilo lenye wanachama 15 pia imeonya kuenea kwa Ebola kwa nchi za jirani na kuifanya kuwa vigumu zaidi kudhibiti.
Ugonjwa huo umeua watu zaidi ya mia moja tangu Agosti 1.
Mapigano makali kati ya makundi yaliyojihami katika mji wa Beni Mashariki mwa nchi yamewalynga pia wahudumu wa afya wa Umoja wa Mataifa na kupunguza kasi ya vita kuzuia kuenea kwa Ebola nchini DRC.
Mkurugenzi Mkuu wa Shirika la Afya Duniani Dr Tedros Adhanom ameiambia BBC kwamba wanachama wa baraza hilo wataelekea DRC Ijumaa ili kutathmini matatizo ambayo wahudumu wa Umoja wa Mataifa wanakabiliwa nayo katika kutoa msaada katika maeneo yaliyoathirika.
Awali, alionya kwamba mapigano kati ya makundi yenye silaha katika eneo la Beni mashariki mwa nchi yaliwalazimu wafanyakazi wa afya kupunguza kasi ya matibabu ya wale walioathirika.
Mpaka sasa, watu mia na sita wamekufa tangu mwanzo wa kuzuka kwaz homa hiyo mapema Agosti.
Maelfu ya watu wamepewa chanjo katika maeneo yaliyoathiriwa katika jitihada za kukomesha kuzuka, lakini usaidizi umezuiliwa na vurugu ambayo pia inawalenga wafanyakazi wa misaada.
Lakini mkuu wa WHO anasema wengine wengi hawajapata chanjo kwa sababu ya kukosa imani na wafanyakazi wa afya.
Baraza la usalama pia limeonya kwamba homa hiyo inaweza i kuenea katika taifa jirani la Uganda baada ya kugunduliwa kwa kesi kadhaa katika eneo la mpakani.
WHO imekubaliana na tathmini hiyo.
Mlipuko huu wa hivi karibuni, ulioanza katika mji wa Kaskazini Kivu wa Mangina, ni wa 10 kuathiri DRC tangu 1976.
</doc>
<doc docid='bbc_141004_ebola_eid' lang='swa' type='mono' source_url='http://www.bbc.co.uk/swahili/habari/2014/10/141004_ebola_eid' term='ebola'>
Ebola yaathiri siku kuu ya Eid
Ripoti kutoka Magharibi mwa Afrika zinasema kuwa sherehe za Eid Ul Adhaa zimeathiriwa vibaya na mlipuko wa ugonjwa wa Ebola.
Ripoti kutoka Magharibi mwa Afrika zinasema kuwa sherehe za Eid Ul Adhaa zimeathiriwa vibaya na mlipuko wa ugonjwa wa Ebola.
Nchini Guinea maeneo ya uma ambapo watu hukongamana ili kufanya ibada yalikuwa bila watu.
Nchini Sierra Leone Muungano wa baraza la maimamu uliwaonya waislamu kutoamkuana kwa kushikana mikono wala kukumbatiana.
Madaktari nchini Ujerumani wanasema kuwa mwanasayansi aliyeambukizwa ugonjwa wa ebola wakati alipokuwa akilifanyia kazi shirika la afya duniani ameponea.
Vilevile Muunguzi wa Ufaransa aliyeambukizwa ugonjwa huo alipokuwa akijitolea katika shirika la madaktari wasio kuwa na mipaka MSF nchini Liberia pia ameponea.
Takriban watu 3400 wamefariki kutokana na maambukizi ya ugonjwa huo.
</doc>
<doc docid='bbc_141022_who_ebola_mkutano' lang='swa' type='mono' source_url='http://www.bbc.co.uk/swahili/medianuai/2014/10/141022_who_ebola_mkutano' term='ebola'>
Tathmini ya WHO kuhusu Ebola
Shirika la afya duniani leo linaongoza mkutano wa kamati yake ya dharura , kutathmini hali ya hivi karibuni kuhusiana na mlipuko wa Ebola .
Shirika la afya duniani leo linaongoza mkutano wa kamati yake ya dharura , kutathmini hali ya hivi karibuni kuhusiana na mlipuko wa Ebola .
Mkutano huo unafanyaika wakati ugonjwa huo ukiendelea kuenea katika nchi tatu zilizoathiriwa zaidi na ugonjwa huo Guinea, Sierra Leone na Liberia - ingawa Senegal na Nigeria, ambazo zilikuwa na visa vichache zimetangazwa kutokuwa na ugonjwa huo.
Ni mara ya tatu sasa kamati ya dharura ya WHO inakutana .
Lengo la sasa ni kutathmini juhudi zilizofikiwa za kudhibiti ugonjwa huo na kuuzuia kuenea.
Shirika la afya duniani linakabiliwa na ukosoaji mkubwa kwa kuchelewa kuzorota kuchukua hatua dhidi ya mlipuko huo , suala ambalo linaonyesha kuwa hakuna ishara ya kupungua kwa maradhi hayo katika nchi za Liberia, Guinea ama Sierra Leone.
Kamati hiyo itaangalia hatua zilizopo za uchunguzi wa mlipuko huo katika mipaka. Je hatua hizo zinafaa, na je yaweke masharti kamili ya kusafiri kwenye maeneo hayo ?
Kuna baadhi ya sababu ndogo za kuwa na matumaini - kwa pamoja Nigeria na Senegal zimeweza kuzuia kuenea kwa visa vya Ebola . Na awamu ya kwanza ya kinga za majaribio zinazoweza kuaminika zinatarajiwa kuwasili Geneva hii leo .
Lakini kinga kamili zilizoidhinishwa dhidi ya Ebola huenda zikapatikana miezi kadhaa ama baada ya mwaka
</doc>
<doc docid='bbc_141008_ebola_us_patient_dies' lang='swa' type='mono' source_url='http://www.bbc.co.uk/swahili/habari/2014/10/141008_ebola_us_patient_dies' term='ebola'>
USA:Mgonjwa wa kwanza wa Ebola afariki
Mtu wa kwanza kupatikana na ugonjwa wa Ebola nchini Marekani amefariki ,hayo ni kwa mujibu wa maafisa wa afya katika hospitali ya Texas.
Mtu wa kwanza kupatikana na ugonjwa wa Ebola nchini Marekani amefariki ,hayo ni kwa mujibu wa maafisa wa afya katika hospitali ya Texas.
Thomas Eric Duncan aliyeambukizwa ugonjwa wa Ebola huko nchini Liberia ,alikuwa amewekwa katika karantini katika hospitali moja ya mjini Dallas ili kupewa dawa za majaribio.
Awali ,Marekani ilitangaza masharti mapya ya usalama katika viingilio vyote vya taifa hilo ili kuwakagua wasafiri walio na dalili za ugonjwa huo.
Zaidi ya watu 3000 wamefariki na wengine 7500 kuambukizwa wengi wao kutoka Afrika Magharibi katika mlipuko mbaya wa ugonjwa wa Ebola.
Huku Dancun akiwa raia wa kwanza nchini Marekani kupatikana na ugonjwa huo,raia watatu wa Marekani pamoja na mpiga picha mmoja waliambukizwa virusi vya ugonjwa huo nchini Liberia.
Habari hizo zilijiri mda mchache tu baada ya waziri wa maswala ya kigeni nchini Marekani John Kerry kutoa wito kwa mataifa yote kuimarisha juhudi zao za kukabiliana na ugonjwa huo.
</doc>
<doc docid='bbc_140704_ebola_who' lang='swa' type='mono' source_url='http://www.bbc.co.uk/swahili/habari/2014/07/140704_ebola_who' term='ebola'>
Ebola kutokomezwa Afrika magharibi
Mawaziri wa afya kutoka nchi 11 za Afrika magharibi wamekubaliana mpango wa kupambanan na ugonjwa wa Ebola katika ukanda wao.
Mawaziri wa afya kutoka nchi 11 za Afrika magharibi wamekubaliana mpango wa kupambanan na ugonjwa wa Ebola katika ukanda wao.
Katika mkutano wa dharula nchini Ghana, mawaziri wameahidi kushirikiana kupambana na ugonjwa huu unaoelezwa kuwa hatari hivi sasa.
Watu 759 wameathirika na Virusi vya ugonjwa huo nchini Guinea, Liberia na Sierra Leone na watu 467 wamepoteza maisha.
Mkutano huo wa siku mbili uliandaliwa na Shirika la afya duniani,WHO.
Chini ya mkakati huo mpya, WHO itafungua kituo nchini Guinea kwa ajili ya kuratibu kiufundi utekelezwaji wa mikakati hiyo.
Mwandishi wa BBC kutoka Afrika magharibi Thomas Fessy amesema kutoa elimu juu ya ugonjwa huu ni muhimu zaidi kuliko kufunga mipaka ya nchi kupambana na ugonjwa
halikadhalika tamaduni na imani za kijadi katika baadhi ya maeneo vimesababisha ugonjwa wa Ebola kusambaa kwa kasi.
makundi mbalimbali yamekuwa yakiwavamia wafanyakazi wa afya na kuwashinikiza kufunga vituo vyao.
WHO tayari imepeleka wataalam zaidi ya 150 Afrika magharibi miezi michache iliyopita ili kupambana na Ebola.
Ugonjwa wa Ebola husambaa umeelezwa kutokuwa na kinga wala tiba, na unaua mpaka 90% ya walioathirika.
</doc>
<doc docid='bbc_141106_chanjo_ebola' lang='swa' type='mono' source_url='http://www.bbc.co.uk/swahili/habari/2014/11/141106_chanjo_ebola' term='ebola'>
Chanjo ya Ebola yatolewa Mali
Kundi la wafanyakazi wa afya nchini Mali leo wanapewa chanjo ya majaribio dhidi ya ugonjwa wa Ebola.
Kundi la wafanyakazi wa afya nchini Mali leo wanapewa chanjo ya majaribio dhidi ya ugonjwa wa Ebola.
Hii ina maana kwamba watu waliojitolea kufanyiwa chanjo ya majaribio nchini Mali kufikia watu 40.
Utafiti ulianza Mali kufuatia majaribio salama kufanyika nchini Uingereza na Marekani.
Chanjo hiyo imetengenezwa na wanasayansi katika Taasisi ya Taifa ya Mzio na Magonjwa ya Kuambukiza huko Maryland, nchini Marekani na inatengenezwa na kampuni ya dawa ya Uingereza ya GlaxoSmithKline.
Kutokana na kupamba moto kwa maambukizi ya Ebola, Afrika Magharibi, kasi ya kupata chanjo inaendelea.
</doc>
<doc docid='bbc_120811_ebola_uganda' lang='swa' type='mono' source_url='http://www.bbc.co.uk/swahili/habari/2012/08/120811_ebola_uganda' term='ebola'>
Ebola imedhibitiwa Uganda
Shirika la msaada wa matibabu, MSF, limeelezea kuwa ugonjwa unaouwa kupitia virusi, Ebola, na uliozuka nchini Uganda, inaelekea umedhibitiwa.
Shirika la msaada wa matibabu, MSF, limeelezea kuwa ugonjwa unaouwa kupitia virusi, Ebola, na uliozuka nchini Uganda, inaelekea umedhibitiwa.
Akizungumza na BBC, afisa mmoja wa MSF anayehusika na magonjwa yanayoenea kwa kuambikiza, Dk Paul Roddy, alisema kifo cha mwisho kilichosababishwa na Ebola kilitokea siku 11 zilizopita.
Lakini alionya kwamba iwapo kuna virusi eneo fulani ambavyo bado havikushughulikiwa, ugonjwa unaweza kujitokeza tena.
Alisema imethibitishwa kuwa vifo 19 vilitokana na ugonjwa uliotokea kwenye mji wa Kagadi.
Dk Roddy alisema inawezekana virusi hivo vilitokana na popo, ambao pengine waliwaambukiza nyani.
Nyama ya nyani huliwa na baadhi ya wawindaji.
</doc>
<doc docid='bbc_150323_ebola_mwaka_mmoja' lang='swa' type='mono' source_url='http://www.bbc.co.uk/swahili/habari/2015/03/150323_ebola_mwaka_mmoja' term='ebola'>
Ebola bado tishio
Mashirika ya utoaji misaada yanaonya hali bado ni tete, mwaka mmoja tangu ugonjwa wa Ebola kulipuka magharibi mwa Afrika.
Mashirika ya utoaji misaada yanaonya hali bado ni tete, mwaka mmoja tangu ugonjwa wa Ebola kulipuka magharibi mwa Afrika.
Shirika la madaktari wasiokuwa na mipaka- MSF, linasema kuwa mlipuko huo ambao uliwauwa zaidi ya watu elfu kumi.
Shirika limesema namna mashirika ya matibabu na watoaji misaada ya dharura, yalivyoendesha shughuli za kuwaokoa watu kuwa ni taratibu mno.
</doc>
<doc docid='bbc_habari-51232218' lang='swa' type='mono' source_url='https://www.bbc.co.uk/swahili/habari-51232218' term='ebola'>
Utatuzi wa matatizo makuu sita ya DR Congo kwa miezi 12
Wakati Felix Tshisekedi alipotawazwa kuwa rais katika taifa la Jamhuri ya kidemokrasi ya Congo takriban mwaka mmoja uliopita, wengi walipongeza na kusema kwamba ni hatua ya kihistoria - ukiwa uchaguzi wa kwanza wa amani ambapo rais aliyekuwa akiondoka alimkabili mamlaka mrithi wake.
Wakati Felix Tshisekedi alipotawazwa kuwa rais katika taifa la Jamhuri ya kidemokrasi ya Congo takriban mwaka mmoja uliopita, wengi walipongeza na kusema kwamba ni hatua ya kihistoria - ukiwa uchaguzi wa kwanza wa amani ambapo rais aliyekuwa akiondoka alimkabili mamlaka mrithi wake.
Kwa miaka kadhaa taifa hilo , lenye utajiri mkubwa wa madini ikiwemo viungo vya betri za kutumia umeme lilikuwa limezongwa na mzozo na ufisadi.
Kama mgombea mkuu wa chama cha upinzani cha UDPS, bwana Tshisekedi alimshinda mgombea aliyekuwa akipigiwa upatu na mtangulizi wake Joseph Kabila katika uchaguzi huo wa mwezi Disemba 2018.
Lakini matokeo yake yalipingwa na mgombea mwengine wa upinzani Martin Fayulu ambaye alisema kwamba yeye ndiye aliyekuwa mshindi halali.
Haukuwa mwanzo mwema kwa kiongozi ambaye alikuwa na matumaini ya kuliunganisha taifa lililokuwa likikabiliwa na changamoto chungu nzima ikiwemo swala la ugonjwa wa Ebola , vita vya miaka kadhaa katika eneo la mashariki, ukosefu wa miundo msingi na uchumi uliozorota.
Je ameyashughulikia vipi maswala haya sita?
1.Mzozo uliopo eneo la mashariki
Wakati alipotawazwa kuwa rais , rais huyo aliahidi kujenga Congo ilio dhabiti kwa lengo la kuvutia maendeleo kupitia amani na usalama.
Bwana Tshisekedi amejaribu kuimarisha usalama lakini licha ya hilo raia wa kawaida bado wana hofu na kwamba hawahisi kuwepo kwa usalama zaidi ya ilivyokuwa miezi 12 iliopita.
Changamoto mojawapo ilikuwa kuendelea kwa ghasia mashariki mwa taifa hilo, ambapo makumi ya makundi yaliojihami yanafanya uharibifu.
Jeshi limefanikiwa kulirudisha nyuma kundi la wapiganaji wa ADF , kundi la waasi ambalo linatoka Uganda  lakini sasa limepiga kambi katika jimbo la Beni nchini DR Congo.
Lakini 2019, wapiganaji hao waliimarisha mashambulizi yao ya kulipiza kisasi dhidi ya raia, na kuwaua zaidi ya watu 200 katika kipindi cha miezi mitatu.
"Wakati wa kampeni zangu za uchaguzi , nilipata fursa ya kutembelea ,maeneo haya na nilikumbwa na tatizo hili ambalo linaniumiza moyo  sana'' , bwana Tshisekedi aliambia BBC.
''Nilichukua jukumu wakati huo la kufanya kila kitu ili kuleta amani''.
Rais huyo aliliamuru jeshi kuweka kambi yake mjini Beni , mji ulioshamiri mashambulizi ya ADF. Baadhi ya wanajeshi walibadilishwa , na kuleta nguvu mpya katika vita dhidi ya wanamgambo hao.
Katika vita vyake dhidi ya kundi jingine, viongozi wawili muhimu wa waasi wa Kihutu nchini Rwanda FDLR waliuawa.
Lakini makundi mengine madogo yaliojihami bado yanaendeleza biashara yao katika jimbo hilo huku wengine wakihusishwa na biashara haramu ya madini.
Mashambulizi dhidi ya raia yanaendelea huku makundi ya waasi ambayo hujahami na mapanga yakitekeleza mashambulizi wakati wowote.
Jeshi wakati huohuo limekosolewa kwa jinsi linavyopigana dhidi ya wapiganaji hao.
Wakati alipochukua madaraka , rais alikabiliwa na kuenea kwa virusi vya ebola , mashariki mwa taifa hilo.
Umekuwa mlipuko mbaya wa Ebola duniani , ambao shirika la afya duniani WHO liliutangaza kama janga la kiafya linalohitaji dharura.
since August 2018
3,416infected
2,237died
1,136survived
Kutoaminiana kati ya wenyeji na maafisa wa afya , kunakosababishwa na hadithi za kale mbali na ukosefu wa habari, pamoja na mashambulizi dhidi ya maafisa wanaokabiliana na ugonjwa huo kunaendelea kuathiri vita dhidi ya ugonjwa huo.
Chanjo mbili kwa sasa zinatumika katika eneo hilo ili kuzuia kusambaa kwa ugonjwa huo.
Serikali ya bwana Tshisekedi imepata usaidizi chungu nzima kutoka kwa mashirika ya kigeni na inaonekana kwamba kiwango cha maambukizi kimepungua, lakini WHO linasema kwamba ni vigumu kuthibitisha hilo kwa kuwa kuna maeneo kadhaa ambayo ni vigumu kuyafikia kutokana na ukosefu wa usalama.
Lakini kujiuzulu kwa waziri wa afya Oly Ilunga mwaka uliopita kufuatia kutofautiana  kuhusu jinsi walivyokuwa wakikabiliana na tatizo hilo, kulibaini kwamba sio kla mtu katika kundi hilo alikuwa na maono sawa kuhusu jinsi ya kukabiliana na virusi hivyo.
Bwana Tshisekedi pia amelazimika kukabiliana na ugonjwa wa Surua. Virusi hivyo vinavyosambaa kwa kasi vimeambukiza zaidi ya watu 300,000  tangu kuanza kwa mwaka 2019, huku visa vikiripotiwa katika kila mkoa kati ya mikoa 26 ya taifa hilo.
Takriban watu 6,000 wamefariki - iki ni zaidi ya wale wa Ebola kutokana na mlipuko ambao kulingana na WHO ndio mlipuko mbaya zaidi kuwahi kutokea kote duniani.
Serikali ya bwana Tshisekedi inayoungwa mkono na WHO na mashirika mengine ya kimataifa imewapatia chanjo zaidi ya watoto milioni 18 walio chini ya umri wa miaka mitano nchini humo.
Lakini ukosefu wa fedha za kununua chanjo za kutosha mbali na barabara mbaya umezuia uwezo wa makundi ya afya kumfikia kila mtu.
Uharibifu uliofanywa na milipuko ya Ebola pamoja na surua ni ushahidi wa matatizo ya kimsingi yanayotokana na uongozi mbaya , badala ya kipindi ambacho Tshisekedi ameweza kuongoza.
Serikali yake imefanikiwa kupata usaidizi kutoka kwa mashirika ya kigeni lakini ataendelea kukabiliwa na changamoto chungu nzima katika kipindi chake cha uongozi kilichosalia.
Muda tu alipochukua madaraka , rais alianza kile alichokiita siku 100 za mipango ya dharura. Akiwa na uwezo mchache tulianza kujenga shule, kurekebisha hospitali , barabara, madaraja na kuweka ferri ili kusaidia usafiri wa kuvuka mito, aliambia BBC.
Shirika la wanaharakati  linalochunguza matumizi ya fedha za umma nchini DR Congo Congolese NGO Observatory of Public Spending lilikosoa jinsi mtindo wa zabuni ulivyokuwa ukitolewa.
Cha kuongeza ni kwamba ni miradi michache iliokamilika  na hiyo inawakilisha kiwango kidogo cha miundo msingi inayohitajika na taifa hilo.
Kutokana na mapato ya mtu wa kawaida, DR Congo ni mojawapo ya mataifa yalio na umasikini mkubwa zaidi duniani licha ya kuwa na utajiri wa madini.
Raia wengi wa Congo huishi chini ya dola mbili kwa siku kulingana na benki kuu ya dunia takwimu hizo zimekuwa zikiimarika tangu mwanzo wa karne ,lakini taifa hilo lina hatua kubwa za kupiga.
Rais amesema kwamba anataka kukabiliana na umasikini na katika juhdi hizo ameongeza matumizi ya serikali.
Katika kipindi cha miezi 12 , bajeti ya serikali iliongezeka  kutoka dola biloni sita hadi dola bilioni kumi na moja.
Hilo limezua mjadala mwengine wa jinsi ya kuhangisha fedha. Imani maarufu iliopo miongoni mwa maafisa wa serikali ni kwamba uhaba wa fedha unaweza kukabiliwa kwa kuzuia ufisadi serikalini.
Msemaji wa rais amesema kwamba mfumo wa haki unaendelea kufanya uchunguzi.
Ulipaji kodi katika maeneo mengine , ikiwemo katika majengo, umeongezeka ili kulipia matumizi. Lakini watu wengi wa wanasubiri kuona iwapo hali yao ya kiuchumi itaimarika.
Licha ya kushinda urais , bwana Tshisekedi amelazimika kukabiliana na mgogoro uliokuwa ukimkabili mtangulizi wake Joseph Kabila ambaye anamiliki idadi kubwa ya wabunge bungeni.
Majadiliano kati ya vyama hivyo viwili yalichukua takriban miezi saba kabla ya makubaliano kuafikiwa kwa lengo la kubuni serikali.
Uhusiano kati ya vyama hivyo ulisababisha wasiwasi mkubwa katika kipindi cha mwaka mmoja huku wanasiasa wa pande zote mbili wakilumbana na mara nyengine kupigana.
Lakini inaonekana kuna juhudi za kuhakikisha kwamba mambo yanafanyika.
Tangu alipochukua mamlaka , rais Tshisekedi aliunda mazingira ya kisiasa ambayo ni tofauti na yale ya miaka iliopita ya rais Kabila.
Wafungwa wa kisiasa wameachiliwa huru huku wapinzani wa kisiasa waliokuwa wakiishi mafichoni wakirudi katika taifa hilo, ambapo wana majukumu bila kuhofia ukandamizaji wa aina yoyote.
</doc>
<doc docid='bbc_habari-37043858' lang='swa' type='mono' source_url='http://www.bbc.co.uk/swahili/habari-37043858' term='ebola'>
Guinea: Wanawake wajawazito hukwepa hospitali wakihofia Ebola
Guinea imekuwa huru na ugonjwa wa Ebola tangu mwezi Juni. Lakini wanawake wajawazito badio wanaogopa virusi vya ugonjwa huo , wakiepuka hospitali na kujifungua peke yao, ameandika mwandishi wa BBC Tamasin Ford.
Guinea imekuwa huru na ugonjwa wa Ebola tangu mwezi Juni. Lakini wanawake wajawazito badio wanaogopa virusi vya ugonjwa huo , wakiepuka hospitali na kujifungua peke yao, ameandika mwandishi wa BBC Tamasin Ford.
Mamanata Soumah aliniambia kuwa hajawahi kumuona mkunga, muuguzi wala wakati wote wa ujauzito wake. Na ingawa anaingia siku ya tatu ya uchungu wa mimba bila kupata dawa za kupunguza maumivu, amekataa kuhudumiwa na  mtu yeyote.
Nilimuuliza ni kwa nini.
"Niliogopa ebola," alisema.
Hii ilikua mwezi wa Machi. Miezi mitano baada ya eneo hili kutangazwa kuwa halina Ebola.
"Sikua na moyo wa kwenda kufanyiwa uchunguzi kwenye klinikikwasababu watu wengi hufa," alisema.
Bi Soumah aliniambia anamuhisi mtoto tumboni.
"Mtoto amechoka sana," Alisema huku akionekana kuwa mwenye wasi wasi  .
"Alizaliwa akiwa amekufa."
Si mwanamke pekee mjamzito ambae anaogopa sana kwenda hospitalini.
Zaidi ya wanawake sita , wameshikilia watoto wao wachanga kwenye mapaja yao, wakisubiri nje ya ofisi ya mkuu wa kijiji  cha  Kalemodiagbe  kusungumza name.
Mmoja wao alikua wifi yake Bi Soumah.  M'mah Camara bado anakataa kumpeleka mwanae hospitalini kupata chanjo.
Sawa na Bi Soumah, pia alikaa siku tatu nyumbani alipokuwa na uchungu wa mimba, akikataa kumuona daktari wala mkunga.
Lakini tofauti na Bi Soumah, mwanae alinusurika.
Alimfunga  taratibu taulo yake ya kijani mwanae mchanga wa miezi miwili.
Akiwa na umri wa miaka 27 aliwapoteza jamaa 13 wa familia yake kutokana na Ebola, akiwemo mumewe.
Baada ya kufa, kulingana na mila za eneo hilo, aliolewa na kaka yake  ambaye ni baba ya mtoto wake .
"Wakati wa mlipuko wa Ebola watu walikwenda kliniki lakini hawakuwahi kamwe kurudi. Ninahofu kwenda huko huenda," Alisema.
Huu ndio mtazamo wa akina mama wengine na wanawake wajawazito katika kijiji hiki, wanasema alieondoka wakati wa Ebola kwenda hospitalini , kliniki ama kutuo cha afya hakurudi.
Katika kijiji hiki pekee watu 43 walifariki dunia  kwa maradhi ya Ebola.
</doc>
<doc docid='bbc_habari-51615478' lang='swa' type='mono' source_url='https://www.bbc.co.uk/swahili/habari-51615478' term='ebola'>
Je Afrika inatarajia kunufaika vipi na 'kung'ang'aniwa' huko?
Nchi zilizo na uwezo mkubwa wa kiuchumi duniani zimekuwa ziking'angania ushawishi wa kisiasa barani Afrika, lakini kufuatia kufufuliwa kwa usuhuba huu mpya na mataifa ya Kiafrika yanafanya nini kuhusu hatua hiyo?
Nchi zilizo na uwezo mkubwa wa kiuchumi duniani zimekuwa ziking'angania ushawishi wa kisiasa barani Afrika, lakini kufuatia kufufuliwa kwa usuhuba huu mpya na mataifa ya Kiafrika yanafanya nini kuhusu hatua hiyo?
Mwanidi wa BBC Dickens Olewe amelivalia njuga swala hilo ili kupata jibu.
Katika miaka ya hivi karibuni Waafrika wamezoea kuwaona viongozi wao wakijitahidi  kuhudhuria msururu wa makongamano yaliyopewa maudhui yanayolenga bara Afrika, yanayoandaliwa duniani na ambayo yanatangazwa kama ushirikiano wa kimaendeleo utakaofaidi pande zote mbili.
Mwaka jana, Japan, Urusi na China ziliwaalika marais na wakuu wa serikali; mwezi uliopita viongozi 15 wa nchi za Afrika walihudhuria kongamano la uwekezaji wa Uingereza -Afrika mjini London, na mialiko mingine huenda imetumwa kwa ajili ya tukio lingine kama hilo linaloripotiwa kufanyika Ufaransa, Saudi Arabia na Uturuki amwaka huu wa 2020.
Lengo ni lipi?
Mchanganyiko wa utajiri wa madini katika bara hili, rasilimali ya kilimo ambayo haijatumiwa ipasavyo, ushawishi wa kura yake 54 katika Umoja wa Mataifa, ongezeko la hofu ya uvamizi kutoka kwa  makundi yenye itikadi kali, uhamiaji wa kiuchumi na taharuki inayotajwa na baadhi ya watu kama ubaguzi wa rangi dhidi ya watu wake ni miongoni mwa masuala yanayotasadikiwa kuchangia kufufuliwa kwa ushirikiano  huu mpya.
"Ipo haja ya ulimwengu kujadiliana na kusaidia kutatua matatizo ya Afrika, ambayo hivi karibuni au baadaye, yatageuka kuwa tatizo la kimataifa," Mwanauchumi wa Zambia Dambisa Moyo aliangazia katika ripoti yake ya mwaka 2018 iliyopewa kichwa: Tishio la Afrika.
"Hakujawahi kuwa na mashauriano ya kina ya kimataifa kuhusu bara la Afrika. Licha ya hilo uchumi wa kimataifa unaweza kunufaika pakubwa kutokana na uwekezaji utakaotokana na bara Afrika," Dkt Moyo aliandika.
Rais wa Kenya, Uhuru Kenyatta alikubaliana na hoja hiyo, katika ziara yake ya hivi karibuni nchini Marekani akisema kuwa Afrika "Licha ya kuwa bara ambalo linachangia changamoto ya kiusalama au uhamiaji usiokuwa mpangilio ambao unaweza kudhibitiwa," Lakini inaweza kutoa nafasi nzuri ya uwekezaji duniani.
Hatahivyo, alionya kuhusu ushindani kutoka kwa China, Marekani, Urusi na mataifa mengine dhidi ya bara hilo:
"Nimeshuhudia mashauriano kati ya nchi za Magharibi na washirika wao wa Asia na Mashariki ya kati, nahisi ushindani wa kung'ang'ania Afrika, katika visa vingineâ¦ kuchukulia Afrika ni kama inaweza kumilikiwa na mtu yeyote mwenye uwezo... Lakini nataka niwaambie kwamba hilio haliwezekani," Bw. Kenyatta aliongezea.
Lakini Afrika ina mpango gani?
Mwaka 2013, viongozi wa Afrika, chini ya Muungano wa Afrika (AU), walikubaliana kuhusu mpango utakaotoa muongozo thabiti wa kushughulikia changamoto inayokabili bara hilo.
Mpango huo ulifahamika kama ajenda ya mwaka 2063.
Ulitoa maono kadhaa, ikiwemo, kumaliza vita katika bara hilo, kuboresha miundo mbinu na kuruhusu utangamano huru wa watu.
Mradi mwingine ambao ulifahamika kama African Continental Free Trade Area (AfCTA), ambao unatajwa kuwa mkataba wa biashara huru kwa mataifa ya bara Afrika, unatarajiwa kuimarisha biashara miongoni mwa mataifa ya Afrika.
Wakosoaji, hatahivyo wanasema AfCTA, ambayo itaanza kutekelezwa mwezi Julai, sio suluhisho la changamoto zinazokabili Afrika na kuongeza itakabiliwa na kuhunzi cha sera ya kujilinda na miundombinu duni ya taifa wanachama.
Miradi ya Ajenda 2063
Chanzo: Agenda 2063
Hatahivyo Muungano wa AU anajivuta kutekeleza Agenda 2063 kwasababu shirika hilo halina ushawishi wa kushurutisha mataifa wanachama kuangazia mipango iliyofikiwa, W Gyude Moore, waziri wa zamani wa nguvu kazi wa Liberia, anasema.
Ameongezea kuwa mataifa ya Afrika yamezongwa na madeni na kwamba yamekuwa yakitumia rasilimali zao kulipa mikopo, hali inayofanya kutotilia maanani mipango mikubwa ya kuimarisha bara hilo.
Anapendekeza bara hilo litumie fursa inayojitokeza ya kung'ang'aniwa na mataifa yenye uwezo mkubwa duniani kutafuta njia ya kuimarisha miundo mbinu hususan ya barabara inayojitokeza ili kuboresha uchumi wa mataifa yake.
Japo miradi ya Ajenda 2063 itafikiwa kupitia treni ya mwendo kasi, mfumo wa usafiri wa barabara bado unachangia karibu 80% ya uchukuzi wa bidhaa na watu, kwa mujibu wa Benki ya Maendeleo ya  Afrika(ADB).
Hali mbaya ya barabara katika nchi 49 yaliyo katika eneo la kusini mwa jangwa la sahara imewafanya watu kutengwa katika upatikanaji wa elimu ya msingi, huduma ya afya, kubuniwa kwa vituo vya kibiashara,  na kukosa nafasi za kiuchumi,ADB inasema.
"Ni 43% tu ya barabara barani Afrika zinazostahili kuunganisha miji mikuu lakini 30% kati ya bara za iana hiyo zinapatikana katika nchi  moja: Afrika Kusini", Bw. Moore, ambaye kwa sasa ni mwanazuoni wa wa ngazi ya juu katika kituo cha kimataifa cha sera ya maendeleo nchini Marekani, anasema.
"Ni vigumu sana kuwa na jamii ya kisasa na kufikia uchumi wa kisasa bila ya kuw na barabara," Bw. Moore anasemaMwanamume anaosha piki piki yake katika barabara  iliyosombwa na maji ya mafuriko katika mji mkuu wa Liberia
Alitoa mfano wa mlipuko wa mwaka 2014 wa ugonjwa wa Ebola Afrika Magharibi, ambao ulitokea wakati wa msibu wa mvua. "Kitu kilichoanza kama janga la kiafya pia kiligeuka kuwa janga la miundo mbinu ya uchukuzi wa barabrani," alisema
"Kuchukua sampuli ya damu kutoka kwa mgonjwa na kupeleka katika maabara ilikuwa vigumu kwasababu ilichukuwa muda mrefu kwa kufikisha sampuli hiyo," aliongeza.
Bw. Moore anasema utafiti na uwekezaji katika ujenzi wa barabara amabzo zitahimili mvua kubwa utabadili pakubwa bara la Afrika.
Changamoto nyingine inayokabili mataifa kadhaa ya Afrika ni ukosefu wa mfumo maalumu unaofanya kazi katika ofisi za serikali, Dkt Ken Opalo kutoka chuo kikuu cha Georgetown aliimbia BBC. Kitu ambacho, anasema, mataifa ya Afrika yanaweza kujifunza kutoka China.
"Kile kitu ambacho kinameiwezesha China kufaulu sio utawala wa kikomunisti, bali ni uwezo wa utawala huo kufanya kazi... uwezo wa kutekeleza sera za serikali ili kuhakikisha kila kitu kinafanywa ilivyopangwa ikiwa ni pamoja na kuwa na uchaguzi huru na wa haki.
Kwahivyo ni jambo la kuchekesha kutarajia mambo yabadilike katika nchi kama Sudan Kusini, Jamhuri ya Afrika ya Kati au hata Malawi," Bw. Opalo anaongeza.
Muungano wa Kiafrika umekiri kumekuwa na changamoto na kwamba unapanga kuzindua mbinu muafaka wa kufuatilia utekelezaji wa Ajenda 2063, naibu mwenyekiti wa shirika hilo Quartey Thomas Kwesi, alisema hivi karibuni.
"Pia tunakaribisha wakosoaji," aliongeza.
Suala lingine la kutia hofu ni kuwa licha ya viwango vya umasikini vinashuka duniani, vinaendelea kupanda barani Afrika, kwa mujibu waWakfu wa Bill & Melinda Gates.
Shirika hilo linakadiria Nigeria na Jamhuri ya Kidemokrasia ya Congo huenda zikawa nyumbani kwa 44% ya watu masikini zaidi duniani katika kipindi cha miaka 30 iki hali ya sasa itaendelea.
Sekta ya kilimo ambayo ndio uti wa mgongo wa mataifa mengi ya Afrika inatoa fursa nzuri itakayo wakomboa mamilioni ya watu kutokana na umasikini bado haijaangaziwa ilivyo. Hali ambayo imechangiwa na ukosefu wa uwekezaji. Bw. Opalo anasema
Kutokana na ukosefu wa ajira na kupoteza matumaini vijana wengi wanakimbilia maeneo ya mijini.
</doc>
<doc docid='bbc_150214_sierra_leone' lang='swa' type='mono' source_url='http://www.bbc.co.uk/swahili/habari/2015/02/150214_sierra_leone' term='ebola'>
Waliokula fedha za ebola kusakwa S Leone
Serikali ya Siera Leone inasema kuwa inatilia maanani ripoti maalum iliyogundua kuwa takriban dola milioni 14 zilizokuwa zitumike kupambana na ugonjwa wa ebola hazijulikani zilipo.
Serikali ya Siera Leone inasema kuwa inatilia maanani ripoti maalum iliyogundua kuwa takriban dola milioni 14 zilizokuwa zitumike kupambana na ugonjwa wa ebola hazijulikani zilipo.
Msemaji wa serikali (Abdulai Bayraytay) aliiambia BBC kuwa yeyote ambaye atapatikana kuhusika kwenye ufisadi huo atakabiliwa na mkono wa sheria.
Mhasibu mkuu nchini humo ameshtumu wizara ya afya na idara inayohusika na ugonjwa wa ebola kwa kile alichokitaja kuwa ukiukaji wa sheria.
</doc>
<doc docid='bbc_140808_who_ebola_janga' lang='swa' type='mono' source_url='http://www.bbc.co.uk/swahili/habari/2014/08/140808_who_ebola_janga' term='ebola'>
WHO:'Ebola ni janga la kimataifa'
Shirika la afya duniani WHO limetangaza kuenea kwa ugonjwa wa Ebola Magharibi mwa afrika kama janga la kimataifa linalohitaji kushughulikiwa kwa dharura.
Shirika la afya duniani WHO limetangaza kuenea kwa ugonjwa wa Ebola Magharibi mwa afrika kama janga la kimataifa linalohitaji kushughulikiwa kwa dharura.
WHO imesema kuwa mataifa yalio na maambukizi ya virusi vya ugonjwa huo hayana uwezo wa kudhibiti kiwango cha virusi hivyo na hivyo basi yanahitaji usaidizi wa kimataifa.
Tangazo hilo linajiri baada ya mazungumzo ya dharura mjini Geneva kuhusu uwezekano wa kutuma wataalam wa ugonjwa wa maambukizi ili kuudhibiti ugonjwa huo ambao ni hatari zaidi.
Ugonjwa huo umewaua zaidi ya watu mia tisa magharibi mwa afrika .
Mataifa yalioathiriwa vibaya ni Guinea,Liberia na Sierra Leone,lakini pia visa vimeripotiwa nchini Nigeria.
</doc>
<doc docid='bbc_151107_ebola-sierra-leone' lang='swa' type='mono' source_url='http://www.bbc.com/swahili/habari/2015/11/151107_ebola-sierra-leone' term='ebola'>
WHO:Sierra Leone haina Ebola
Maelfu ya watu wa Sierra Leone wameteremka katika barabara za mji mkuu, Freetown, kusherehekea kuwa zimepita siku 42 bila ya mtu yeyote kuuguwa ugonjwa wa Ebola.
Maelfu ya watu wa Sierra Leone wameteremka katika barabara za mji mkuu, Freetown, kusherehekea kuwa zimepita siku 42 bila ya mtu yeyote kuuguwa ugonjwa wa Ebola.
Wengi walikusanyika kwenye mti mkubwa wa pamba, baadhi yao waliwasha mishumaa kukumbuka wale waliokufa; na wengine walicheza kwa furaha.
Shirika la Afya Duniani limethibitisha rasmi, kuwa nchi hiyo sasa imetokomeza Ebola.
Ebola iliuwa watu zaidi ya elfu nne Sierra Leone, katika kipindi cha mwaka mmoja na nusu.
Maelfu ya watoto wameachwa yatima, na uchumi umeporomoka.
Rais Ernest Bai Koroma amesema huu ni mwisho wa safari ngumu.
</doc>
<doc docid='bbc_140804_nigeria_ebola_latest' lang='swa' type='mono' source_url='http://www.bbc.co.uk/swahili/habari/2014/08/140804_nigeria_ebola_latest' term='ebola'>
Ebola yazua hofu Nigeria
Chama cha madaktari nchini Nigeria kimetangaza kukamilika kwa mgomo wa kitaifa ulioanza karibu mwezi mmoja uliopita kutokana na kuwepo mlipuko wa ugonjwa wa Ebola.
Chama cha madaktari nchini Nigeria kimetangaza kukamilika kwa mgomo wa kitaifa ulioanza karibu mwezi mmoja uliopita kutokana na kuwepo mlipuko wa ugonjwa wa Ebola.
Watu wawili wameaga dunia na wengine watano wameambukizwa maradhi hayo nchini Nigeria taifa lililo na watu zaidi barani Afrika.
Hadi sasa takriban vifo 930 vilivyotokana na ugonjwa wa ebola vimeripotiwa nchini Liberia, Sierra Leone na Guniea.
Liberia nayo imetangaza hali ya tahadhari.
Rais wa Liberia Ellen Johnson Sirleas amesema kuwa hatua zaidi zinahitajika ili kulioka taifa hilo.
Kasisi mhispania aliyeambukizwa ugonjwa huo akifanya kazi kwenye hospitali moja nchini Liberia amesafirishwa kwenda nchini uhispania kwa matibabu.
Mkuwatano wa pili wa dharura kuhusu ugonjwa wa ebola umeingia siku ya pili kwenye makao makuu ya shirika la afya duniani WHO mjini Geneva.
Huko Nigeria juhudi zimeanza kunoga ilikukabiliana na tishio la mlipuko wa ugonjwa huo wa Ebola.
Vituo vya Radio mjini Lagos vinatoa ushauri kuhusu njia za kuwa salama ili kusaidia kuzuia kusambaa wa ugonjwa wa ebola.
Zaidi ya watu 930 wameaga dunia nchini Sierra Leone, Liberia, Guinea na Nigeria katika kile kinachotajwa kuwa mlipuko mbaya zaidi wa ugonjwa wa Ebola kuwai kushudiwa.
Wanajeshi wametumwa kwenda maeneo tofauti nchini Liberia kuzuia watu kutembea kutoka sehemu zilizoathiriwa na ugonjwa huo .
Nchini Liberia hali ya hatari imetangazwa na watu wengi walio wagonjwa wanarudi nyumbai bila kutibiwa baada ya madaktarti kukosa kufika hospitalini.
Nao mkutano wa pili wa dharura kuhusu ugonjwa wa ebola umeingia siku ya pili kwenye makao makuu ya shirika la afya duniani WHO mjini Geneva.
</doc>
<doc docid='bbc_140805_ebola_fund' lang='swa' type='mono' source_url='http://www.bbc.co.uk/swahili/habari/2014/08/140805_ebola_fund' term='ebola'>
Benki ya dunia kusaidia vita dhidi ya Ebola
Benki ya Dunia imetangaza kutoa msaada wa hadi dola milioni mia mbili, kutoka mfuko wa dharura wa msaada, ili kuzisaidia mataifa matatu ya Afrika magharibi kukabiliana na ugonjwa hatari wa ebola.
Benki ya Dunia imetangaza kutoa msaada wa hadi dola milioni mia mbili, kutoka mfuko wa dharura wa msaada, ili kuzisaidia mataifa matatu ya Afrika magharibi kukabiliana na ugonjwa hatari wa ebola.
Pesa hizo zitasaidia Liberia, Sierra Leone na Guinea, ili kuboresha vifaa vya afya ya umma na kushughulikia matatizo ya uchumi yaliyosababishwa na ugonjwa huo.
Rais wa Bank ya Dunia Jim Yong Kim amesema amehuzunishwa sana kwa jinsi Ebola unavyoendelea kuvuruga mfumo wa afya kwa nchi tatu.
Kwa mwaka huu pekee karibu watu mia nane na tisini wamekufa kutokanana Ebola katika nchi za Afrika Magharibi
</doc>
<doc docid='bbc_150731_ebola_vaccine_good' lang='swa' type='mono' source_url='http://www.bbc.com/swahili/habari/2015/07/150731_ebola_vaccine_good' term='ebola'>
Chanjo dhidi ya Ebola ? WHO yafurahia
Shirika la afya duniani WHO, limesifia matokeo ya chanjo mpya ugonjwa wa Ebola, ambayo inatoa asilimia 100% ya kinga baada ya majaribio yake nchini Guinea.
Shirika la afya duniani WHO, limesifia matokeo ya chanjo mpya ugonjwa wa Ebola, ambayo inatoa asilimia 100% ya kinga baada ya majaribio yake nchini Guinea.
WHO linasema kuwa ulimwengu unakaribia zaidi kupata chanjo mpya dhidi ya ugonjwa huo hatari wa Ebola.
Dawa ya chanjo hiyo ilijaribiwa maelfu ya watu, mara tu mtu mmoja aliyekuwa karibu nao alipoambukizwa ugonjwa huo, lakini baada ya kutibiwa kwa siku kumi hakuna hata mmoja wao alikuwa ameambukizwa ugonjwa huo.
Licha ya kuwa chanjo hiyo bado haijaidhinishwa rasmi ama kupewa leseni, tayari maandalizi yanafaywa ili isambazwe wa kote Duniani.
Zaidi ya watu elfu kumi na moja wamefariki kutokana na ugonjwa huo wa ebola, tangu ilipolipuka nchini Guinea mwezi Disemba mwaka 2013.
</doc>
<doc docid='bbc_141014_ebola_crisis' lang='swa' type='mono' source_url='http://www.bbc.co.uk/swahili/habari/2014/10/141014_ebola_crisis' term='ebola'>
Mapambano dhidi ya Ebola ni hafifu
Viongozi wakuu wa Umoja wa mataifa wanajishughulisha na ugonjwa wa Ebola wameutaka ulimwengu kuwa na subra,na kueleza kuwa adui mkubwa katika mapambano ya kuutokomeza ugonjwa wa Ebola ni muda.
Viongozi wakuu wa Umoja wa mataifa wanajishughulisha na ugonjwa wa Ebola wameutaka ulimwengu kuwa na subra,na kueleza kuwa adui mkubwa katika mapambano ya kuutokomeza ugonjwa wa Ebola ni muda.
Akihutubia mkutano huo kutoka Africa Magharibi kutoka Africa Magharibi, Antony Banbury ameeleza kuwa katika harakati za kupambana na Ebola ,virusi vya ugonjwa huo vinaelekea kuwa na nguvu zaidi.
Ingawa ametahadharisha na kutoa mtazamo kuwa mpaka kufikia December mwaka huu kutakua na idadi kubwa ya vifo na wagonjwa wapya,lakini pia anaamini mipango mipya pia ya kupambana na ugonjwa huo pengine ni hafifu na hivyo kuongeza maafa zaidi.
Kutokana na kauli hiyo Antony ametaka misaada zaidi ya kifedha ielekezwe Afrika Magharibi ili kujenga vituo zaidi vya afya huko katika nchi zilizo athiriwa zaidi na ugonjwa huo za Sierra Leone, Guinea na Liberia pamoja na kuongeza idadi ya wafanyakazi wa afya .
Naye Rais wa Marekani Barck Obama ametoa wito wa kuongeza umakini katika ugonjwa huo katika mkutano wa ulinzi na usalama ,kwamba juhudi za ulimwengu katika kupambana na ugonjwa huo hazitoshi.
</doc>
<doc docid='bbc_100823_ebola_cure' lang='swa' type='mono' source_url='http://www.bbc.co.uk/swahili/habari/2010/08/100823_ebola_cure' term='ebola'>
Tiba ya Ebola yapatikana
Wanasayansi wanaotengeneza dawa ya kutibu virusi vya ugonjwa wa ebola wameruhusiwa kujaribu dawa hiyo kwa binaadamu.
Wanasayansi wanaotengeneza dawa ya kutibu virusi vya ugonjwa wa ebola wameruhusiwa kujaribu dawa hiyo kwa binaadamu.
Serikali nchini Marekani imetoa ruhusa kwa majaribio kufanyika kwa wanaadamu baada ya dawa hiyo kugundulika kuwa tiba kwa tumbili.Ebola ni moja ya maradhi  mabaya na yanaua.
Ugonjwa wa Ebola ni hatari zaidi kwa tumbili kuliko binaadamu.Wakipatikana na ugonjwa huu wanafariki dunia.
Lakini kwa majaribio ya dawa hii,asilimia sitini walitibiwa.Matumaini ni kwamba matokeo haya mazuri yatajitokeza au yawe bora zaidi wakati dawa hii itakapotumiwa kwa binaadamu.
Ebola imeua takriban watu elfu moja mia mbili tangu ilipogunduliwa katika miaka ya sabini nchini Zaire,sasa Jamhuri ya kidemokrasia ya Congo.Mara nyingi mlipuko wa ebola hutokea barani Afrika.
Ebola inaweza kuambukizwa kutokana na maji maji ya mwili.Dalili zake ni pamoja na kutapika huku walioathirika wakitoka damu pamoja na viungo muhimu vya mwili kushindwa kufanya kazi kabla hawajafariki dunia.Kutokana na kuwa na athari kubwa  inahofiwa kuwa virusi vya ebola vinaweza kutumika kwa ugaidi.
Ufadhili wa utafiti ulitiliwa nguvu Marekani kufwatia mashambulio ya septemba kumi na moja mwaka 2001.
Dawa hii mpya imefanyiwa utafiti na idara ya utafiti ya jeshi la Marekani pamoja na kampuni nyengine binafsi ya AVI-BioPharma.
</doc>
<doc docid='bbc_150902_ebola2' lang='swa' type='mono' source_url='http://www.bbc.com/swahili/habari/2015/09/150902_ebola2' term='ebola'>
Liberia imefanikiwa kutokomeza Ebola-WHO
Shirika la afya duniani WHO, limetangaza kwua taifa la Liberia, limefanikiwa kutokomeza Ugonjwa wa Ebola kwa mara ya pili.
Shirika la afya duniani WHO, limetangaza kwua taifa la Liberia, limefanikiwa kutokomeza Ugonjwa wa Ebola kwa mara ya pili.
Mei mwaka huu shirika hilo lilikuwa limetoa tangazo kama hilo, lakini mwezi mmoja baadaye, mtu mmoja alipatikana na virusi vya ugonjwa huo.
Shirika hilo limesema wataendelea kufanya ukaguzi wa hali ya juu kwa siku tisini nchini humo, ili kuhakikisha kuwa ugonjwa huo hautatokea tena.
Mataifa jirani ya Guinea na Sierra Leona yangali yanaandisha idadi ndogo ya watu wanaoambukizwa ugonjwa huo.
</doc>
<doc docid='bbc_120729_ebola_uganda_statement' lang='swa' type='mono' source_url='http://www.bbc.co.uk/swahili/habari/2012/07/120729_ebola_uganda_statement' term='ebola'>
Ebola Uganda ilianza kwa mja mzito
Wizara ya Afya ya Uganda imetangaza kuwa ugonjwa wa Ebola umeibuka tena, na wakuu wa afya wanasema hadi sasa umeuwa watu 13, na watu 7 wengine wameambukizwa virusi vya ugonjwa huo.
Wizara ya Afya ya Uganda imetangaza kuwa ugonjwa wa Ebola umeibuka tena, na wakuu wa afya wanasema hadi sasa umeuwa watu 13, na watu 7 wengine wameambukizwa virusi vya ugonjwa huo.
Maafisa wanasema ugonjwa huo ulijitokeza mwezi wa Juni, na wanajitahidi kuudhibiti usitapakae.
Wakuu wanasema mtu wa kwanza kufa kwa ugonjwa huo ni mwanamke mja mzito, ambaye alitanguliwa na mtoto wake mchanga, na yeye mwenyewe punde akamfuata.
Wanasema watu wengi waliokufa walikuwa jamaa wa karibu, ambao waliambukizwa mazikoni au wakati wanawauguza wagonjwa.
Wagonjwa wengi ni kutoka wilaya ya Kibaale, jimbo la magharibi mwa Uganda.
Wizara ya Afya inasema imechukua hatua za dharura katika eneo hilo, na imewasihi wenyeji wa huko waepuke mikusanyiko mikubwa ya watu, hasa mazishi.
Tangu mwaka 2,000 ugonjwa wa Ebola umeshajitokeza mara tatu nchini Uganda.
Na wizara ya Afya inamchunguza mgonjwa mmoja ambaye wanafikiri anauguwa Ebola, katika hospitali ya rufaa ya Mulago, mjini Kampala.
Dr Anthony Mbonye, mkuu wa idara ya afya ya jamii, anasema wakuu wanajitahidi kuhakikisha kuwa ugonjwa hautatapakaa katika hospitali hiyo.
</doc>
<doc docid='bbc_141028_moon_ebola' lang='swa' type='mono' source_url='http://www.bbc.co.uk/swahili/habari/2014/10/141028_moon_ebola' term='ebola'>
usalama  pembe ya Africa na Ebola ukoje?
Katibu Mkuu wa Umoja wa mataifa Ban Ki Moon na Rais wa Benki ya Dunia Jim Yong Kim wanakutana na Mwenyekiti wa Muungano wa Afrika AU hii leo kujadili mlipuko wa Ebola na masuala ya uslama katika mataifa ya pembe wa Afrika.
Katibu Mkuu wa Umoja wa mataifa Ban Ki Moon na Rais wa Benki ya Dunia Jim Yong Kim wanakutana na Mwenyekiti wa Muungano wa Afrika AU hii leo kujadili mlipuko wa Ebola na masuala ya uslama katika mataifa ya pembe wa Afrika.
Bwana Ban na Jim pamoja na mashirika mengine ya kimataifa, wako katika ziara ya mataifa ya Ethiopia, Kenya na Djibouti kuangazia masuala ya maendeleo na amani. Tayari Umoja wa Mataifa na Benki ya dunia yametangaza ufadhili wa Dola bilioni nane, kusaidia mataifa hayo. Kwa sasa tuungane na mwandishi wetu Emmanuel Igunza akiwa jijini Addis Ababa.
Wakati huo huo ripoti mpya ya shirika la kutetea haki za binaadamu duniani limeishutumu serikali ya Ethiopia kwa mateso,kukamata raia na mauaji ya maelfu wa watu,ambapo nchi ya Ethiopia ni nchi yenye ukabila mkubwa na kabila kubwa ni Oromo.
Ripoti hiyo ambayo ilitolewa mapema jana inaeleza kwanza kabila hilo la oromo limeonekana kuonewa na kufikisha idadi ya watu wake 5,000 kukamatwa na kuwekwa korokoroni bila hatia yoyote na wengine wakipotelea kusiko julikana ama kuuawa kwasababu ya kuonekana ni wapinzani wa serikali ya nchi hiyo.
</doc>
<doc docid='bbc_141020_ebola_mazishi' lang='swa' type='mono' source_url='http://www.bbc.co.uk/swahili/habari/2014/10/141020_ebola_mazishi' term='ebola'>
Ebola na utaratibu mpya wa Mazishi
Ugonjwa wa Ebola unahitaji hatua za haraka na umakini katika kuhifadhi miili ya watu waliopoteza maisha kutokana na ugonjwa huo.
Ugonjwa wa Ebola unahitaji hatua za haraka na umakini katika kuhifadhi miili ya watu waliopoteza maisha kutokana na ugonjwa huo.
Hii ina maana kuwa hatua hiyo inaondokana na taratibu za kawaida zilizozoeleka za mazishi katika nchi zilizoathirika, ikiwemo matumizi ya mifuko mikubwa ya plastiki ambayo ni mbadala wa majeneza.
Mabadiliko haya yanawaathiri wafanyabiashara wanaojipatia kipato kwa kutengeneza majeneza na wanaotoa huduma za mazishi Taarifa yake Mwandishi wa BBC mjini Monrovia nchini Liberia amebaini kuwa biashara hiyo imedorora.
Wafanya biashara wa majeneza wanasema kutokana na kuwepo kwa ugonjwa wa Ebola wateja hawapatikani kwa wingi sababu ikielezwa kuwa watu waliopoteza maisha huhusishwa na maradhi ya ebola.
Serikali ya Liberia imesema kuwa watu waliokufa hawatazikwa wakiwa ndani ya majeneza isipokuwa kwenye mifuko mikubwa ya Plastiki.
</doc>
<doc docid='bbc_160126_sieraleone_ebolacrisis' lang='swa' type='mono' source_url='http://www.bbc.com/swahili/habari/2016/01/160126_sieraleone_ebolacrisis' term='ebola'>
Elimu dhidi ya Ebola yawaponza vijana
Watu watatu wamepelekwa hospitali kaskazini mwa Siera leone wakiwa na majeraha yaliyotokana na kupigwa risasi baada ya kulumbana na askari juu ya mambo gani wanapaswa kuzingatia ili kuepukana na Ebola.
Watu watatu wamepelekwa hospitali kaskazini mwa Siera leone wakiwa na majeraha yaliyotokana na kupigwa risasi baada ya kulumbana na askari juu ya mambo gani wanapaswa kuzingatia ili kuepukana na Ebola.
Polisi wamesema walirusha mabomu ya machozi baada ya vijana hao kuvamia kituo chao huko mjini Barmoi,eneo ambalo mtu mmoja alikufa kutokana na Ebola wiki iliyopita.la Nchi ya Siera leone ilitangaza kuwa iko huru na ugonjwa huo kabla ya kifo hicho kutokea.
Vijana walikuwa na hasira juu ya kufungwa kwa soko katika mji mmoja nchini humo lakini utawala ulitanabahisha kwamba ulisimamisha shughuli hizo za kibiashara kuendelea sokoni ili waweze kubaini watu watatu walipotea huku wakiwa wameathirika na ugonjwa huo.
</doc>
<doc docid='bbc_141018_ebola_cuba' lang='swa' type='mono' source_url='http://www.bbc.co.uk/swahili/habari/2014/10/141018_ebola_cuba' term='ebola'>
Cuba yatuma madaktari zaidi kutibu Ebola
Rais wa zamani wa Cuba, Fidel Castro, anasema nchi yake itatuma karibu madaktari na wauguzi 300 zaidi kusaidia kupambana na Ebola Afrika.
Rais wa zamani wa Cuba, Fidel Castro, anasema nchi yake itatuma karibu madaktari na wauguzi 300 zaidi kusaidia kupambana na Ebola Afrika.
Alisema Cuba iko tayari kushirikiana na Marekani kwa masilahi ya amani duniani.
Cuba imeshatuma madaktari na wauguzi 165 huko Afrika Magharibi.
Katika tukio jengine, Shirika la Afya Duniani, WHO, limesema kuwa ripoti yake ya siri iliyofichuliwa nje ya shirika, ambayo ilidai kuwa shirika hilo lilifanya makosa katika kushughulikia janga hilo la Ebola, haikuwa kamilifu na ilikuwa bado haikuchambuliwa.
WHO imesema uchambuzi kamili wa hatua ilizochukua utakamilika baada ya ugonjwa wa Ebola kudhibitiwa.
</doc>
<doc docid='bbc_habari-38413167' lang='swa' type='mono' source_url='http://www.bbc.co.uk/swahili/habari-38413167' term='ebola'>
Chanjo ya Ebola yafanikiwa
Majaribio ya chanjo cha ugonjwa wa Ebola yamebainika kuwa yana uwezo na nguvu zaidi dhidi ya virusi vya ugonjwa huo hatari.
Majaribio ya chanjo cha ugonjwa wa Ebola yamebainika kuwa yana uwezo na nguvu zaidi dhidi ya virusi vya ugonjwa huo hatari.
Majaribio yake yamefanyiwa nchini Guinea, mojawepo ya mataifa ya Afrika magharibi ambayo yalikumbwa na mlipuko wa ugonjwa huo, ambao ulimalizika mwaka huu.
Matokeo ya mwisho ya majaribio hayo, yaliyochapishwa kwenye jarida la maswala ya matibabu linalochapishwa nchini Uingereza, The Lancet, yanaonyesha kuwa takriban watu elfu sita waliopata chanjo hiyo, walionekana kuwa bila ugonjwa huyo siku kumi baadaye.
Miongoni mwa kundi lingine kama hilo, ambao hawakupewa chanjo, watu 23 walipatikana na virusi vya Ebola.
Mkurugenzi mkuu wa taasisi moja ya matibabu nchini Uingereza- Wellcome Trust, ameelezea matokeo hayo kama ya kufana mno.
Watu elfu 11 walifariki wakati wa mliouko wa hivi majuzi wa ugonjwa wa Ebola afrika magharibi.
</doc>
<doc docid='bbc_150713_ebola_siera' lang='swa' type='mono' source_url='http://www.bbc.com/swahili/habari/2015/07/150713_ebola_siera' term='ebola'>
Sierra Leone yatishwa bado na Ebola

Maofisa wa afya nchini Sierra Leone wametahadharisha uwezekano wa kutokea maambukizi zaidi ya virusi vya ugonjwa wa Ebola ikiwa ni mwaka mmoja tangu mgonjwa wa kwanza kubainika nchini humo. Wamesema kuwa hofu ya baadhi ya watu kukataliwa na kutengwa na jamii ni moja ya sababu inayochangia kuenea kwa maambukizi hayo kwani wengi hujificha wanapokumbwa na ugonjwa huo. Hata hivyo kumekuwa na kasi ya kupungua kwa maambukizi ya ugonjwa huo katika siku za hivi karibuni ,japo kuwa katika makao makuu ya nchi hiyo Freetown hivi karibuni kumekuwa na maambukizi mapya ya ugonjwa huo. Zaidi ya watu 4000 walikufa kutokana na ugonjwa wa Ebola nchini Liberia na hivyo kuifanya nchi hiyo kuwa moja ya nchi tatu zilizoathirika na Ebola,zikiwemo Guinea na Liberia.
</doc>
<doc docid='bbc_habari-48419439' lang='swa' type='mono' source_url='https://www.bbc.co.uk/swahili/habari-48419439' term='ebola'>
Jinsi mazishi ya waliofariki kwa Ebola yanavyozua hasira DRC
Ni ada ya Waafrika kushiriki mazishi kwa wingi, na endapo watazuiwa kuwazika wapendwa wao, hasira ama ghasia zinaweza kuzuka.
Ni ada ya Waafrika kushiriki mazishi kwa wingi, na endapo watazuiwa kuwazika wapendwa wao, hasira ama ghasia zinaweza kuzuka.
Hali hiyo ndiyo inayoendelea katika maeneo ya mashariki mwa nchi ya Jamuhuri ya Kidemokrasi ya Congo (DRC) ambayo yamekumbwa na ugonjwa hatari wa Ebola.
Mazishi ya mtu yeyote aliyefariki kutokana na ugonjwa huo ambao unaambukiza kwa kasi yanafanyika chini ya ulinzi mkali, ikiwa ni sehemu ya kujaribu kupunguza maambukizi.
Mazishi yenyewe huhusisha watu wachache, ndugu na jamaa wa marehemu huwekwa mbali na kaburi. Wanazuiwa kumuona ama kumgusa mpendwa wao.
Wanaozika huwa ni maafisa wa afya ambao huchukua kila aina ya tahadhari kuhakikisha hawapati maambukizi.
"Tunasikitishwa kuona anazikwa namna hii," Dennis Kahambu amenukuliwa akisema na shirika la habari la AFP wakati akiangalia kwa mbali mazishi ya binamu yake, Marie-Rose katika eneo la Butembo.
"Wanasema amekufa kutokana na Ebola."
Awali mlipuko wa ugonjwa huo ulitangazwa mwezi Agosti mwaka jana, na mpaka sasa watu takribani 1,200 wamepoteza maisha -- 200 kati yao wamefariki mwezi huu wa Mei.
Mlipuko huo ni wapili kwa ukubwa, baada ya ule wa Afrika Magharibi ulioua watu 11,300 kati ya 2014-16.
Mazishi ya Butembo yalifanyika kwa kufuata masharti makali kiafya, AFP inaripoti. Gari aina ya pick-up lilieta jeneza lenye mwili wa marehemu Marie-Rose mpaka makaburini.
Wafanyakazi wa mslaba mwekundu ambao walivalia mavazi maalumu ndiyo walioendesha maziko hayo. Hakukuwa na maombi ya kidini, ndugu walikuwa mbali kabisa na kaburi.
Mwanafamilia ama jamaa wa karibu anaruhusiwa kuchomeka msalaba baada ya kaburi kufukiwa, tena akiwa amaevalia mavazi maalumu pia.
Polisi sita wenye silaha za moto walikuwa wakilinda mazishi hayo wakati wote toka maiti inatolewa hospitali mpaka mwisho wa mazishi.
Wiki iliyopita, misafara miwili ya mazishi ya wagonjwa wa Ebola ilishambuliwa kwa mawe na raia wenye hasira katika miji ya Butembo na Bunia katika jimbo la Kaskazini Mashariki la Ituri.
"Utamaduni wetu ni kuwa, mwili wa marehemu kwanza lazima urejeshwe nyumbani. Na baada ya watu kuomboleza, wanapata fursa ya kuugusa mwili kwa mara moja ya mwisho," Seros Muyisa Kamathe, ambaye ni mkalimani katika ameneo ya Beni na Butembo ameileza AFP.
"Kabla ya kwenda makaburini, unafungua kwanza jeneza ili watu wamuone marehemu kwa mara ya mwisho."
Kwa kawaida huwa ni ndugu na majirani ambao huchukua jukumu la kuchimba kaburi na kuamua kaburi liwe wapi.
Wataalamu wa kupambana na Ebola wanasema kugomewa na watu kuhusu mazishi ilikuwa ni moja ya vikwazo walivyokutana navyo wakati wa kupambana na janga lilozikumba nchi za Afrika Magharibi za Guinea, Liberia na Sierra Leone baina yam waka 2014-16.
Shirika la Afya Duniani (WHO) lina kanuni 12 za kushughulikia mazishi ya watu waliokufa kutokana na ugonjwa wa Ebola.
Lengo la kutunga na kufuatisha kanuni hizo ni kuhakikisha maiti hazisogelewi na kushughulikiwa na watu wengi. Lakini pia kanuni hizo pia zinajali pia heshima ya utu na maombolezo.
"Mazishi ni jambo nyeti kwa familia na jamii na yanaweza kuwa chanzo cha ugomvi mkubwa," inasema sehemu ya kanuni hizo.
Kanuni hizo pia zinataka mazishi yasifanyike bila kupatikana kwa kibali cha familia, na wafanyakazi wa afya wanatakiwa kushirikiana na jamii katika maombezi na kuwaacha wapate muda wa maombolezo.
Mazishi ni sehemu inayochukua muda mrefu na inahitaji wafanyakazi wengi katika mlolongo mzima wa kupambana na ugonjwa wa Ebola.
Na katika eneo hili la Mashariki ya DRC ambapo kuna utitiri wa makundi ya waasi, ambayo baadhi hushambulia vituo vya kutibu Ebola, shughuli za mazishi huwa ngumu zaidi.
Kuhisiana vibaya, magomvi ya kisiasa katika mji mkuu wa Kinshasa na vita dhidi ya waasi vinafanya eneo hilo kuwa sehemu yenye rutuba kwa kushamiri virusi vya Ebola.
Katika mji wa Butembo, wafanyakazi wa afya huhitaji askari wenye silaha za moto ili kwenda kutafuta wagonjwa wa Ebola kwenye makazi ya watu, mpiga picha wa AFP hivi karibuni alishuhudia moja ya misafara hiyo.
Mkurugenzi mtendaji wa WHO Tedros Adhanom Ghebreyesus, wakati wa ufunguzi wa mkutano wa mwaka wa shirika hilo Jumatatu ya wiki iliyopita (Mei 20) alilitangaza janga la Ebola nchini DRC kama "moja ya dharura kubwa na ngumu za kiafya ambazo kahuna yeyote kati yetu ambaye ameshawahi kukutana nalo."
"Labda tuungane katika kulitokomeza ama sivyo tutakuwa hatarini kwa janga kutapakaa zaidi na kuwa ghali zaidi kulitokomeza."
"Hatupambani na kirusi (cha Ebola) tu," Tedros amesisitiza na kuongeza: "Tunapambana na kuzorota kwa usalama. Tunapambana na vurugu. Tunapambana za habari zisizo sahihiâ¦ na pia tunapambana na kutiwa siasa kwa mlipuko (wa Ebola)."
Licha ya changamoto luluki, wafanyakazi wa afya wa eneo hilo wapo mstari wa mbele katika kupigia mstari mafanikio yao.
Zaidi ya watu 118,000 wamepewa chanjo dhidi ya virusi hivyo, na hakuna hata mtu mmoja aliyeambukizwa virusi hivyo katika mataifa jirani ya Rwanda na Burundi.
</doc>
<doc docid='bbc_141009_ebola_presidents' lang='swa' type='mono' source_url='http://www.bbc.co.uk/swahili/habari/2014/10/141009_ebola_presidents' term='ebola'>
Ebola: Marais waomba msaada
Marais wa Liberia ,Sierra Leone na Guinea,mataifa matatu yalioathirika vibaya na Ebola wanataka msaada zaidi ili kuwasaidia kukabiliana na ugonjwa wa Ebola.
Marais wa Liberia ,Sierra Leone na Guinea,mataifa matatu yalioathirika vibaya na Ebola wanataka msaada zaidi ili kuwasaidia kukabiliana na ugonjwa wa Ebola.
Rais wa Sierra Leone Ernest Bai Koroma ameiambia banki ya dunia katika mkutano mjini Washington kwamba jamii ya kimataifa haijachukua hatua za dharura kwa kuwa watoto wanaendelea kuwa mayatima,huku madaktari na wauguzi wakifariki.
Naibu wa shirika la afya duniani Bruce Aylward ameuambia mkutano huo kwamba Ebola imesambaa katika miji yote mikuu ya mataifa hayo matatu yalioathirika pakubwa na kwamba ulikuwa unaenea kwa kasi katika kila eneo.
Afisa mkuu wa matibabu nchini Marekani Thomas Frieden amesema kuwa mlipuko wa Ebola hauwezi kufananishwa na ugonjwa mwengine tangu kuzuka kwa ugonjwa wa ukimwi.
</doc>
<doc docid='bbc_141003_liberia_mgonjwa_ebola' lang='swa' type='mono' source_url='http://www.bbc.co.uk/swahili/habari/2014/10/141003_liberia_mgonjwa_ebola' term='ebola'>
Liberia kumshitaki mgonjwa wa Ebola
Maafisa wa utwaala nchini Liberia, wanasema kuwa watamshitaki mwanamume aliyepatikana na ugonjwa wa Ebola nchini Marekani wakimtuhumu kuwa alitoa taarifa za uongo kuhusu kukutana na jamaa wake aliyekuwa anaugua ugonjwa huo.
Maafisa wa utwaala nchini Liberia, wanasema kuwa watamshitaki mwanamume aliyepatikana na ugonjwa wa Ebola nchini Marekani wakimtuhumu kuwa alitoa taarifa za uongo kuhusu kukutana na jamaa wake aliyekuwa anaugua ugonjwa huo.
Mgonjwa huyo Thomas Eric Duncan alitakiwa kujibu maswali kadhaa kabla ya kusafiri kwenda Marekani mwezi jana lakini maafisa wanasema aliulizwa ikiwa alikutana na jamaa yake mwenye virusi hiyo akasema la. Alisema hakuna jamaa yajke yeyote anaugua ugonjw ahuo.
Lakini waziri wa afya amesema kuwa mwanamume huyo alionekana akimpeleka jamaa wake mgonjwa hospitalini.
Bwana Duncan yuko katika hali mahututi, katika hospitali ya Dallas.
Ni mgonjwa wa kwanza wa Ebola kugudnulika nchini Marekani ambako zaidi ya watu 100 wanachunguzwa ikiwa wameambukizwa ugonjwa huo.
Zaidi ya watu 3,330 wamefariki kutokana na Ebola katika nchi nne za kanda ya Afrika Magharibi.
Taarifa ya kutaka kumfungulia mashitaka mghonjwa huyo ilitolewa katika mkutano wa kila wiki wa serikali kuarifu waandishi wa habari kuhusu hali ya ugonjwa huo nchini humo.
</doc>
<doc docid='bbc_150116_afcon_ebolatest' lang='swa' type='mono' source_url='http://www.bbc.co.uk/swahili/michezo/2015/01/150116_afcon_ebolatest' term='ebola'>
Wageni kupimwa Ebola kombe la Afrika
Chama cha soka cha Africa (CAf) kimetangaza kufanyika kwa vipimo vya ugonjwa wa ebola katika michuno ya kombe la  Mataifa ya afrika.
Chama cha soka cha Africa (CAf) kimetangaza kufanyika kwa vipimo vya ugonjwa wa ebola katika michuno ya kombe la  Mataifa ya afrika.
Wachezaji viongozi na washabiki wote watakaowasili katika nchi ya Guinea ya Ikweta watafanyiwa uchunguzi ya ugonjwa huo.
Kulingana na taarifa za Caf timu ya kwanza kuwasili nchi humo, Cape Verde walifanyiwa uchunguzi wa afya na itaendelea kufanyika kwa wageni wote wataowasili.
Guinea ya Ikweta imekuwa mwenyeji wa michuano hiyo baada ya Morocco waliokuwa wenyeji kujitoa kwa sababu za maambukizi ya ugonjwa wa Ebola.
</doc>
<doc docid='bbc_141018_sierra_leone-ebola' lang='swa' type='mono' source_url='http://www.bbc.co.uk/swahili/habari/2014/10/141018_sierra_leone-ebola' term='ebola'>
Rais S Leone ateua tume ya Ebola
Mwanamke anayeshukiwa ana Ebola akilia nje ya ola alia nje ya zahanati Sierra Leonene Rais wa Sierra Leone, Ernest Bai Koroma, ameteua tume mpya ya kupambana na ugonjwa wa Ebola ambao umeuwa watu 1,200 nchini humo.
Mwanamke anayeshukiwa ana Ebola akilia nje ya ola alia nje ya zahanati Sierra Leonene Rais wa Sierra Leone, Ernest Bai Koroma, ameteua tume mpya ya kupambana na ugonjwa wa Ebola ambao umeuwa watu 1,200 nchini humo.
Tume hiyo mpya itasimamiwa na waziri wa ulinzi, Meja Alfred Palo Conteh., na itaripoti moja-kwa-moja kwa Rais Koroma.
Taarifa ya rais ilieleza kuwa ililazimika kufanya mabadiliko hayo kwa sababu ya kazi kubwa ilioko ya kupambana na Ebola nchini Sierra Leone.
Umoja wa Mataifa umeanza kusambaza chakula katika mji mkuu, Freetown, kwa sababu watu wengi wanaogopa kutoka nje ya majumba yao wasije wakaambukizwa ugonjwa huo.
Na Rais Obama ameonya watu wasiingiwe na taharuki kubwa kuhusu ugonjwa wa ebola na alisema kuwa Marekani haitazuwia safari za ndege kutoka nchi za Afrika Magharibi zilizoathirika na ugonjwa huo.
Rais Obama alisema hatua kama hiyo itafanya hali kuzidi kuwa mbaya.
Taarifa hiyo imetoka wakati vyombo vya habari vya Marekani vinaarifu kuwa Bwana Obama, faraghani, ameonesha hasira jinsi serikali yake ilivvyoshughulikia msukosuko huo wa Ebola.
Ijumaa, mratibu wa Umoja wa Mataifa kuhusu Ebola, David Nabarro, alitetea juhudi zilizofanywa kimataifa kupambana na ugonjwa huo.
Bwana Nabbaro alikuwa akijibu lawama za shirika la madaktari wasio na mipaka, MSF, kuwa ahadi za kimataifa za matibabu na msaada, bado hazikupunguza mfumko wa ugonjwa wa Ebola.
</doc>
<doc docid='bbc_141122_who_ebola' lang='swa' type='mono' source_url='http://www.bbc.co.uk/swahili/habari/2014/11/141122_who_ebola' term='ebola'>
WHO:Laonya kusambaa kwa Ebola Mali
Mkuu wa shirika la afya duniani WHO Margaret Chan ameonya kuhusu kusambaa kwa ugonjwa wa ebola nchini Mali.
Mkuu wa shirika la afya duniani WHO Margaret Chan ameonya kuhusu kusambaa kwa ugonjwa wa ebola nchini Mali.
Ameuambia mkutano na waandishi habari mjini Washington kuwa watu 500 ambao walikaribiana na mhubiri mmoja wa kiislamu wako chini ya uchunguzi.
Kundi la watu ambao walikuwa wamekaribiana na msichana aliyekuwa na ugonjwa wa Ebola wamekamilisa kipindi chao cha uchunguzi na sasa wameripotiwa kuwa na afya nzuri.
Naye katibu mkuu wa Umoja wa mataifa Ban Ki-moon aliuambia mkutano huo wa wanahabari kuwa kuna matumaini kadhaa yakiwemo ya jamii zilizoathirika kubadili mienendo yao na pia uwezo wa kuwatibu wagonjwa.
Hata hivyo amesema kuwa ulimwengu ni lazima uendelee na jitihada zao ili kuzuia ugonjwa huo kuenea.
</doc>
<doc docid='bbc_140621_ebola_san_frontiers' lang='swa' type='mono' source_url='http://www.bbc.co.uk/swahili/habari/2014/06/140621_ebola_san_frontiers' term='ebola'>
MSF;Ugonjwa wa Ebola haudhibitiki tena
Afisa mwandamizi wa shirika la madaktari wasio na Mipaka Medicine San Frontiers ameelezea kuwa mkurupuko wa ugonjwa wa Ebola katika mataifa matatu ya magharibi hauwezi kudhibitika.
Afisa mwandamizi wa shirika la madaktari wasio na Mipaka Medicine San Frontiers ameelezea kuwa mkurupuko wa ugonjwa wa Ebola katika mataifa matatu ya magharibi hauwezi kudhibitika.
Mkurugenzi wa Oparesheni katika shirika hilo Bart Janssens ameliambia shirika la habari la A.P kwamba ugonjwa huo utasambaa hadi katika mataifa mengine iwapo hakutakuwa na mwitikio wa kimataifa.
Ugonjwa wa Ebola tayari umesababisha vifo vya takriban watu 330 nchini Guinea,Sierra leone na Liberia.
Bwana Janssens amesema kuwa shirika la MSF limefikia kikomo cha uwezo wake wa kukabiliana na ugonjwa huo.
</doc>
<doc docid='bbc_habari-49786923' lang='swa' type='mono' source_url='https://www.bbc.co.uk/swahili/habari-49786923' term='ebola'>
WHO lalalamika ukosefu wa ushirikiano kutoka Tanzania kuhusu uwezekano wa uwepo wa visa vya Ebola
Shirika la afya duniani limelalamikia ukosefu wa ushirikiano kutoka serikali ya Tanzania katika utoaji taarifa kuhusu visa vinavyoshukiwa kuwa vya Ebola nchini.
Shirika la afya duniani limelalamikia ukosefu wa ushirikiano kutoka serikali ya Tanzania katika utoaji taarifa kuhusu visa vinavyoshukiwa kuwa vya Ebola nchini.
Katika taarifa yake ya malalamiko, shiriki hilo limeeleza kwamba uwazi na kasi katika kukabiliana na virusi vya ugonjwa huo hatari ni muhimu  katika kudhibiti  mlipuko ambao tayari  umetajwa kuwa janga la afya duniani.
Katika taarifa hiyo iliyotolewa Jumamosi, WHO  limeeleza kwamba kufuatia taarifa zisizokuwa rasmi  kuhusu visa vya ugonjwa na jitihada zake kupata taarifa kutoka kwa idara husika Tanzania kuhusu hali nchini humo, mpaka sasa hawajapokea data za kliniki, matokeo ya uchunguzi,  mawasiliano na watu husika na hata matokeo ya uchunguzi wa maabara waliofanyiwa wagonjwa hao wanaoshukiwa.
Kufikia sasa jitihada zetu za kuifikia serikali ya Tanzania kutoa tamko kuhusu taarifa hii ya WHO hazijafuwa dafu.
WHO lilituma kundi la wataalamu kuchunguza kisa cha ugonjwa usiojulikana na ubalozi wa Marekani ulifuatilia hatua hiyo kwa kutoa tahadhari.
Hatua hiyo ilisababisha uvumi katika mitandao ya kijamii kwamba ugonjwa huo hatari umeingia nchini Tanzania.
Serikali ya Tanzania ilifutilia mbali uvumi kwamba kuna visa vya ugonjwa wa Ebola nchini humo.
Waziri wa afya nchini humo bi Ummy Mwalimu aliambia mkutano na wanahabari kwamba hakuna kisa hata kimoja cha ebola katika taifa hilo.
Alisema kwamba taifa hilo limejiandaa kukabiliana na mlipuko wowote wa ugonjwa na tayari limefanya majarabio ili kujua jinsi ilivyojiandaa huku ikiweka tayari vituo vya kuwatenga waathiriwa.
Shirika hilo la Umoja wa mataifa limeendelea kueleza katika taarifa yake kwamba lilifahamishwa mnamo Septemba 10  kuhusu kifo cha mgonjwa kilichotokea mjinia dar es salaam, na kuarifiwa kwa njia isiyo rasmi siku ya pili  kwamba mgonjwa huyo alipatikana kuwa na Ebola baada ya kufanyiwa vipimo.
Kadhalika WHO linaeleza kwamba liliarifiwa  kuhusu visa vingine viwili vinavyoshukiwa kuwa vya ugonjwa wa Ebola nchini humo.
Mmoja kati yao, alikutikana kutokuwa na Ebola baada ya vipimo na hapakuwa na taarifa  zozote kuhusu mgonjwa wa pili, imeeleza taarifa hiyo.
''Nataka kuwahakikishia kwamba idara ya afya ilichukua sampuli na matokeo yake ni kwamba wawili hao hawakuwa na ugonjwa wa Ebola. Hakuna Ebola Tanzania na watu hawafai kuwa na wasiwasi'', alisema  waziri wa afya Tanzania Ummy Mwalimu wiki iliyopita kuhusu uvumi wa visa hivyo.
Kufanya vipimo tena vya homa ya Ebola katika maabara inashauriwa sana ili kuthibitisha matokeo ya vipimo na hivyo kubaini aina ya virusi Ebola . WHO linasema kuwa limewapatia maafisa wa Tanzania ushauri huu.
Mgonjwa huyo ambaye inaarifiwa ni mwanamke alifariki tarehe 8 Septemba kwa mujibu wa WHO.
Tarehe 10 Septemba 2019, Shrika la Afya duniani WHO lilipokea ripoti ya taarifa ya kisa cha mambukizi ya Ebola mjini Dar es Salaam, Tanzania.
Kisa hicho kinachoshukiwa kilimhusu mwanamke mwenye umri wa miaka 34 ambaye alikuwa akisomea nchini Uganda.
Aliwasili nchini Uganda akitokea nchini Tanzania tarehe 08 Agosti 2019.
Taarifa hiyo inasema kwa kuanzia tarehe 08 hadi 22 Agosti, alikuwa katika eneo la kati la Uganda, akiishi katika hosteli ya kibinafsi karibu na mji mkuu Kampala.
Ebola ni kirusi ambacho mwanzo husababisha joto la mwili na kudhoofisha misuli na uvimbe kooni.
Kisha mgojwa huanza kutapika, kuharisha na kuvuja damu ndani na hata nje ya mwili.
Watu huambukizwa wanapogusana moja kwa moja kupitia michubuko ya mwili, au mdomo na pua, huku damu, matapishi, kinyesi au kugusa majimaji ya mwili ya mgonjwawa Ebola
Wagonjwa huwa wanakufa kutokana na ukosefu wa maji mwilini na kuharibika kwa viungo vya ndani vya mwili.
Tazama pia:
</doc>
<doc docid='bbc_140729_ebola_liberia' lang='swa' type='mono' source_url='http://www.bbc.co.uk/swahili/habari/2014/07/140729_ebola_liberia' term='ebola'>
Ebola ni tishio Afrika Magharibi
Nchi ya Liberia imefunga mipaka yake iliyo mingi ya kuingia nchini humo ili kudhibiti kuenea kwa maambukizi mapya ya ugonjwa Ebola.
Nchi ya Liberia imefunga mipaka yake iliyo mingi ya kuingia nchini humo ili kudhibiti kuenea kwa maambukizi mapya ya ugonjwa Ebola.
Hata hivyo katika kuongeza jitihada Zaidi nchi hiyo vituo vya uchunguzi vimewekwa katika baadhi ya mipaka ya kuingia nchini humo vikiwemo viwanja vya ndege.
Katika hatua nyingine moja ya shirikakubwa la ndege Nigeria la Arik Air limesitisha ndege zake kuelekea Liberia na Sierra Leone baada ya mtu mmoja kubaini kuwa na ugonjwa huo wakati akisafiri kwa ndege kuelekea Nigeria.
Hadi sasa virusi vya Ebola vimesababisha vifo kwa watu 660 Afrika Magharibi tangu ugonjwa huo ulipozuka mwezi February mwaka huu.
Nigeria pia inachukua tahadhali katika mipaka yake baada ya kuthibitisha kufariki kwa raia mmoja wa Liberia wakati akiwasili uwanja wa ndege wa Lagos.
</doc>
<doc docid='bbc_habari-49864824' lang='swa' type='mono' source_url='https://www.bbc.co.uk/swahili/habari-49864824' term='ebola'>
Ebola: Marekani yawataka raia wake kuwa waangalifu wanapozuru Tanzania
Marekani imewaonya raia wake kuchukua tahadhari ya kiwango cha juu wakati wanapozuru nchini Tanzania  kufuatia wasiwasi wa ugonjwa wa ebola, ikiitaka nchi hiyo ya Afrika mashariki kutoa habari kuhusu visa vya ebola nchini humo kwa mujibu wa shirika la habari la Reuters.
Marekani imewaonya raia wake kuchukua tahadhari ya kiwango cha juu wakati wanapozuru nchini Tanzania  kufuatia wasiwasi wa ugonjwa wa ebola, ikiitaka nchi hiyo ya Afrika mashariki kutoa habari kuhusu visa vya ebola nchini humo kwa mujibu wa shirika la habari la Reuters.
''Wanaozuru Tanzania wanapaswa kuwa waangalifu sana'' , idara ya maswala ya kigeni ilisema siku ya Ijumaa  katika tahadhari yao ya usafiri kufuatia kifo kinachohusishwa na ugonjwa huo mjini Dar es salaam.
Tanzania imekana ripoti hiyo ikisema kuwa hakuna visa vya ebola vilivyoripotiwa, lakini kwa sasa serikali hiyo ipo katika shinikizo kali kutoa ufafanuzi kulingana na chombo cha habari cha Reuters.
Kwa mujibu ya Reuters, Idara ya maswala ya kigeni nchini Tanzania haikupaikana siku ya Ijumaa ili kutoa tamko.
Chini ya kanuni za Afya za Kimataifa, makubaliano ya kimataifa ambayo Tanzania ni mwanachama, nchi zinalazimika kuiarifu WHO mara tu zitakapokuwa na milipuko ya magonjwa makubwa ya kuambukiza ambayo yanaweza kuwa hatari kwa majirani zao na ulimwengu mpana.
Serikali za Afrika mashariki  pamoja na zile za Afrika ya kati zimekuwa katika tahadhari ya kiwango cha juu kutokana na uwezekano wa maambukikizi ya ugonjwa huo kutoka DR Congo  ambapo takriban watu 2,100 wamefariki kufuatia mlipuko wa ebola.
Mataifa ya Tanzania na DR Congo yanapakana na mto ulioyatenga.
Katika hatua isio ya kawaida, Shirika la Afya Duniani (WHO) wiki iliyopita lilisema kwamba, kinyume na kanuni za afya za kimataifa, Tanzania ilikuwa ikikataa kutoa maelezo ya watuhumiwa.
Siku chache mapema, mkuu wa Vituo vya Marekani vya Kudhibiti na Kuzuia Magonjwa alisafiri kwenda Tanzania kwa agizo la waziri wa Afya wa Marekani Alex Azar, ambaye pia alikuwa amekosoa nchi hiyo kwa kutotoa habari.
WHO ilisema kwamba, licha ya kwamba ina wasiwasi kuhusu ukosefu wa uwazi, haina ushahidi wa kuwepo kwa Ebola nchini Tanzania, lakini ilikatiza hatua za adhabu na kusisitiza kwamba ilitoa ushauri wa kutosafiri nchini humo mbali na vikwazo vya kibiashara.
Siku ya Jumanne Tanzania ilifanya mazungumzo na mwakilishi wa ndani wa shirika la afya duniani WHO kuhusu madai yake.
Katikati ya mwezi Septemba, waziri wa afya alisema serikali ilichunguza kesi mbili za ugonjwa usiojulikana , lakini hawakupata ugonjwa huo.
Shirika la afya duniani lililalamikia ukosefu wa ushirikiano kutoka kwa serikali ya Tanzania katika utoaji taarifa kuhusu visa vinavyoshukiwa kuwa vya Ebola nchini.
Katika taarifa yake ya malalamiko, shiriki hilo limeeleza kwamba uwazi na kasi katika kukabiliana na virusi vya ugonjwa huo hatari ni muhimu  katika kudhibiti  mlipuko ambao tayari  umetajwa kuwa janga la afya duniani.
Katika taarifa hiyo iliyotolewa  WHO  limeeleza kwamba kufuatia taarifa zisizokuwa rasmi  kuhusu visa vya ugonjwa na jitihada zake kupata taarifa kutoka kwa idara husika Tanzania kuhusu hali nchini humo, mpaka sasa hawajapokea data za kliniki, matokeo ya uchunguzi,  mawasiliano na watu husika na hata matokeo ya uchunguzi wa maabara waliofanyiwa wagonjwa hao wanaoshukiwa.
WHO lilituma kundi la wataalamu kuchunguza kisa cha ugonjwa usiojulikana na ubalozi wa Marekani ulifuatilia hatua hiyo kwa kutoa tahadhari.
Hatua hiyo ilisababisha uvumi katika mitandao ya kijamii kwamba ugonjwa huo hatari umeingia nchini Tanzania.
Serikali ya Tanzania ilifutilia mbali uvumi kwamba kuna visa vya ugonjwa wa Ebola nchini humo.
Waziri wa afya nchini humo bi Ummy Mwalimu aliambia mkutano na wanahabari kwamba hakuna kisa hata kimoja cha ebola katika taifa hilo.
Alisema kwamba taifa hilo limejiandaa kukabiliana na mlipuko wowote wa ugonjwa na tayari limefanya majarabio ili kujua jinsi ilivyojiandaa huku ikiweka tayari vituo vya kuwatenga waathiriwa.
Shirika hilo la Umoja wa mataifa limeendelea kueleza katika taarifa yake kwamba lilifahamishwa mnamo Septemba 10  kuhusu kifo cha mgonjwa kilichotokea mjinia dar es salaam, na kuarifiwa kwa njia isiyo rasmi siku ya pili  kwamba mgonjwa huyo alipatikana kuwa na Ebola baada ya kufanyiwa vipimo.
Kadhalika WHO linaeleza kwamba liliarifiwa  kuhusu visa vingine viwili vinavyoshukiwa kuwa vya ugonjwa wa Ebola nchini humo.
Mmoja kati yao, alikutikana kutokuwa na Ebola baada ya vipimo na hapakuwa na taarifa  zozote kuhusu mgonjwa wa pili, imeeleza taarifa hiyo.
''Nataka kuwahakikishia kwamba idara ya afya ilichukua sampuli na matokeo yake ni kwamba wawili hao hawakuwa na ugonjwa wa Ebola. Hakuna Ebola Tanzania na watu hawafai kuwa na wasiwasi'', alisema  waziri wa afya Tanzania Ummy Mwalimu wiki iliyopita kuhusu uvumi wa visa hivyo.
Kufanya vipimo tena vya homa ya Ebola katika maabara inashauriwa sana ili kuthibitisha matokeo ya vipimo na hivyo kubaini aina ya virusi Ebola . WHO linasema kuwa limewapatia maafisa wa Tanzania ushauri huu.
Mgonjwa huyo ambaye inaarifiwa ni mwanamke alifariki tarehe 8 Septemba kwa mujibu wa WHO.
Tarehe 10 Septemba 2019, Shrika la Afya duniani WHO lilipokea ripoti ya taarifa ya kisa cha mambukizi ya Ebola mjini Dar es Salaam, Tanzania.
Kisa hicho kinachoshukiwa kilimhusu mwanamke mwenye umri wa miaka 34 ambaye alikuwa akisomea nchini Uganda.
Aliwasili nchini Uganda akitokea nchini Tanzania tarehe 08 Agosti 2019.
Taarifa hiyo inasema kwa kuanzia tarehe 08 hadi 22 Agosti, alikuwa katika eneo la kati la Uganda, akiishi katika hosteli ya kibinafsi karibu na mji mkuu Kampala.
Ebola ni kirusi ambacho mwanzo husababisha joto la mwili na kudhoofisha misuli na uvimbe kooni.
Kisha mgojwa huanza kutapika, kuharisha na kuvuja damu ndani na hata nje ya mwili.
Watu huambukizwa wanapogusana moja kwa moja kupitia michubuko ya mwili, au mdomo na pua, huku damu, matapishi, kinyesi au kugusa majimaji ya mwili ya mgonjwawa Ebola
Wagonjwa huwa wanakufa kutokana na ukosefu wa maji mwilini na kuharibika kwa viungo vya ndani vya mwili.
Tazama pia:
</doc>
<doc docid='bbc_160223_ebola_cafferkey' lang='swa' type='mono' source_url='http://www.bbc.com/swahili/habari/2016/02/160223_ebola_cafferkey' term='ebola'>
Muuguzi wa Ebola Cafferky alazwa tena
Muuguzi wa Scotland, Pauline Cafferkey, amelazwa kwa mara ya tatu baada ya kuambukizwa ugonjwa wa Ebola mwaka wa 2014.
Muuguzi wa Scotland, Pauline Cafferkey, amelazwa kwa mara ya tatu baada ya kuambukizwa ugonjwa wa Ebola mwaka wa 2014.
Madaktari wa afya wamesema, muuguzi huyo mwenye umri wa miaka 39 yuko chini ya uchunguzi katika wodi maalum ya hospitali ya chuo kikuu cha Queen Elizabeth huko Glasgows.
Bi.Cafferkey kutoka kusini mwa Lanarkshire , alipata maambukizi ya Ebola nchini Sierra Leone.
Alitibiwa katika hospitali ya Royal Free mjini London, lakini alirudishwa mwezi Oktoba baada ya virusi vya Ebola kumsababishia ugonjwa wa uti wa mgongo.
</doc>
<doc docid='bbc_150509_sirleaf_liberia' lang='swa' type='mono' source_url='http://www.bbc.co.uk/swahili/habari/2015/05/150509_sirleaf_liberia' term='ebola'>
Rais Sirleaf afurahi Ebola imekwisha
Shirika la Afya Duniani, WHO, imetangaza rasmi kwamba hakuna tena Ebola nchini Liberia.
Shirika la Afya Duniani, WHO, imetangaza rasmi kwamba hakuna tena Ebola nchini Liberia.
Taarifa ya WHO inasema kuwa nchi hiyo haikupata mgonjwa wa Ebola kwa siku 42.
Kabla ya kupanda basi kutembea mjini Monrovia kusherehekea kumalizika kwa ebola nchini, rais wa Liberia, Ellen Johnson Sirleaf, alisoma taarifa kwa BBC ambapo aliuambia ulimwengu kwamba amefurahi kuwa ugonjwa huo umefyekwa nchini.
Rais Sirleaf amesema nchi yake imepoteza watu wengi wema na waliokuwa na jitihada.
Na alitaka nchi ziwe macho na mifumo ya afya lazima iimarishwe:
"Ni jukumu letu kwa kizazi kijacho katika nchi zote zinazoendelea kujenga miundo mbinu ya afya inayofanya kazi, mifumo ya afya ambayo haitoacha watu wakiugua au kufa barabarani.
Tumepiga hatua kweli Liberia katika miaka kumi iliyopita lakini haikutosha na lazima tujitahidi zaidi.
Hiyo inamaanisha hospitali zenye zana sawasawa, kufunza madaktari na wauguzi wa kutosha, na barabara zinazofaa kusafirisha vifaa kwa watu wanaohitaji."
</doc>
<doc docid='bbc_141119_ebola_gates' lang='swa' type='mono' source_url='http://www.bbc.co.uk/swahili/habari/2014/11/141119_ebola_gates' term='ebola'>
Bill Gates kusaidia kupambana na Ebola
Mfuko wa Bill na Melinda Gates umeahidi kutoa kiasi cha dola milioni 5.7 kwa ajili ya mradi kusaidia matibabu dhidi ya maradhi ya Ebola nchini Guinea na nchi nyingine zilizoathiriwa na ugonjwa huo.
Mfuko wa Bill na Melinda Gates umeahidi kutoa kiasi cha dola milioni 5.7 kwa ajili ya mradi kusaidia matibabu dhidi ya maradhi ya Ebola nchini Guinea na nchi nyingine zilizoathiriwa na ugonjwa huo.
Mfuko huo pia umesema msaada huo utasaidia kutathimini dawa za majaribio.
Zaidi ya Watu 5,000 wamepoteza maisha kutokana na Ebola, karibu wote kutoka Afrika Magharibi.
Mpaka sasa hakuna dawa iliyoidhinishwa wala chanjo ya kupambana na Virusi vya Ebola,matibabu ya hospitalini hutolewa kwa kuwapa wagonjwa maji ili kufunga kuharisha na dawa za kupambana na vijidudu.
Hata hivyo kuna chanjo kadhaa za majaribio na dawa za kutibu maradhi ya Ebola, lakini hazijajaribiwa kwa ajili ya kuona usalama wake na namna zinavyofanya kazi.
Shirika la Madaktari wasio na mipaka, MSF linatarajia kuanzisha majaribio ya tiba Afrika Magharibi mwezi Desemba.
Mfuko huo unamilikiwa na mwanzilishi wa kampuni ya Microsoft Bill Gates na mkewe Melinda umesema kuwa utafanya kazi na washirika kadhaa kwa ajili ya kutengeneza tiba.
Tiba hiyo itatumia damu iliyotolewa na watu waliopona maradhi ya Ebola.
Akiongea mwanzoni mwa mwezi huu, Bill Gates alisema utafiti zaidi kuhusu Ebola unahitajika .
</doc>
<doc docid='bbc_120728_ebola_uganda' lang='swa' type='mono' source_url='http://www.bbc.co.uk/swahili/habari/2012/07/120728_ebola_uganda' term='ebola'>
Ebola yazuka tena Uganda
Baada ya tetesi za majuma kadha, serikali ya Uganda na Shirika la Afya Duniani, WHO, wamethibitisha kuwa ugonjwa wa Ebola umeibuka magharibi mwa nchi.
Baada ya tetesi za majuma kadha, serikali ya Uganda na Shirika la Afya Duniani, WHO, wamethibitisha kuwa ugonjwa wa Ebola umeibuka magharibi mwa nchi.
Watu kama 13 wamekufa na wengine kadha wanauguwa ugonjwa huo katika wilaya ya Kibaale.
Chanzo cha ugonjwa huo safari hii kingali kinachunguzwa.
Virusi vya Ebola havina dawa wala chanjo ya kinga, na kati ya ishara zake ni homa, kutapika, na kuhara.
Ugonjwa huo ulizuka Uganda miaka 12 iliyopita, na kuuwa watu zaidi ya 200.
</doc>
<doc docid='bbc_150611_ghana' lang='swa' type='mono' source_url='http://www.bbc.com/swahili/habari/2015/06/150611_ghana' term='ebola'>
Ghana yaahirisha jaribio la chanjo ya Ebola
Serikali ya Ghana imeahirisha jaribio la chanjo ya ebola inayotarajiwa kujaribiwa katika jimbo la Volta kufuatia hofu kutoka kwa wakaazi.
Serikali ya Ghana imeahirisha jaribio la chanjo ya ebola inayotarajiwa kujaribiwa katika jimbo la Volta kufuatia hofu kutoka kwa wakaazi.
Taifa hilo halijaathiriwa na mlipuko wa ugonjwa huo Magharibi mwa Afrika,lakini limekuwa likiandaa makao makuu ya kukabiliana na hali ya dharura ambayo yanatarajiwa kufungwa mwezi huu.
Ghana ilikubali kuifanyia jaribio chanjo ya Ebola na wagonjwa waliochaguliwa walifaa kupewa simu za rununu na fedha.
Bunge la taifa hilo sasa limemtaka waziri wa afya kuelezea kuhusu hali hiyo.
</doc>
<doc docid='bbc_habari-46605101' lang='swa' type='mono' source_url='https://www.bbc.co.uk/swahili/habari-46605101' term='ebola'>
Muujiza Ebola: Mtoto wa siku sita apona ugonjwa hatari Congo
Mtoto wa kike ambaye ilithibitishwa kuwa ana Ebola akiwa na siku sita pekee amepona, maafisa afya huko Jamuhuri ya Kidemokrasia ya Congo (DRC) wamethibitisha.
Mtoto wa kike ambaye ilithibitishwa kuwa ana Ebola akiwa na siku sita pekee amepona, maafisa afya huko Jamuhuri ya Kidemokrasia ya Congo (DRC) wamethibitisha.
Mama yake na mtoto Benedicte alikuwa ameambukizwa ugonjwa wa Ebola na alifariki wakati anajifungua.
Benedicte alianza kuonesha dalili siku chache baada ya kuzaliwa na madaktari walikuwa na wiki tano tu kumtibia na kuhakikisha anakuwa hai
Baba  na shangazi yake walimpeleka nyumbani siku ya Jumatano wiki  iliyopita.
"Baba yake, Thomas, alikuwa na hisia kaliâ¦ ndio mtoto wangu wa kwanza," msemaji wa wizara ya afya ameiambia BBC.
Ebola ni ugonjwa hatari hupelekea kifo haraka na huambatana na homa kali, kutapika, kuharisha, na kutoka damu nje na ndani.
Nusu ya wanao ambukizwa hufariki, lakini watoto ni ngumu sana kupona.
Tangu ugonjwa huo ulipo lipuka tena sasa hivi kuna taarifa za kesi 27 za ugonjwa huo kwa watoto ambao walikuwa bado hawajafikisha mwaka mmoja na 21 walifariki.
Taarifa kama za kupona kwa Benedicte ni adimu sana.
Mourinho afutwa kazi Manchester United
Alizaliwa tarehe 31 Octoba 2018 na alikuwa akitibiwa katika kituo cha Ebola huko Beni, mji uliotandikwa sana na mlipuko wa ugonjwa huo DRC.
Benedicte ndiye mgonjwa mdogo zaidi ambae madakrari na watu wanao jitolea wamemhudumia.
Mtoto huyo wakike sasa anajulikana kama "muujiza wa Beni"
</doc>
<doc docid='bbc_habari-50385210' lang='swa' type='mono' source_url='https://www.bbc.co.uk/swahili/habari-50385210' term='ebola'>
Je ni kwanini Rwanda inapiga marufuku raia wake kusomea DRC?
Rwanda  imeanza  kutoa masomo maalumu kwa wanafunzi  raia wa Rwanda waliokuwa wanasoma katika Jamuhuri ya kidemokrasia ya Kongo.
Rwanda  imeanza  kutoa masomo maalumu kwa wanafunzi  raia wa Rwanda waliokuwa wanasoma katika Jamuhuri ya kidemokrasia ya Kongo.
Mpango huu ni mkakati maalum wa kuwataharisha wanafunzi hao kuendelea na masomo yao nchini Rwanda .
Rwanda unatumia mfumo wa kiingereza jambo ambao ni tofauti na mfumo wa Kifaransa unaotumiwa nchini Kongo.
Hatua hii imeanza mara baada ya Rwanda kupiga marufuku kwa wanafunzi  wake  kurudi kusoma DRC kutokana na ugonjwa wa Ebola.
Uamuzi huo umepokelewa na hisia tofauti miongoni mwa wazazi ambao wanaishi mji wa Rubavu mpakani mwa mji wa Goma kwa kuwa na hofu ya gharama na kuchanganya lugha.
Mwandishi wa BBC Yve Bucyana alizungumza na mmoja wa walimu, bwana James Kamugisha ambaye yuko kwenye mpango wa kuwatayarisha wanafunzi waliokuwa wanasoma DRC kujiunga na shule za Rwanda mwakani.
''Tunawapa mafunzo ya kiingereza, haya ni mafunzo ya  nguvu  yanayotolewa kwa muda mfupi kwa sababu tunawatayarisha kusoma pamoja na wanafunzi wengine katika shule za hapa Rwanda kama unavyojua mfumo wetu ni wa kiingereza''
Aidha muitikio unaonekana kuwa bado mdogo kulingana na namba ya wanahudhuria darasani  ni wachache  ikilinganishwa na idadi ya wanafunzi zaidi 400 waliokuwa wanasomea mjini Goma  na ambao wanahusika na mpango wa Rwanda kuwakataza  kurudi Goma.
Honore Munezero ni miongoni mwa wale wachache wanaohudhuria masomo haya maalum:
''Mwanzoni ilikuwa ngumu kwangu kufikiria kwamba nitabadilisha mfumo wa kifaransa tuliokuwa tunatumia shuleni Goma.
Lakini kwa siku chache nikiwa hapa kiingereza nimeanza kukimudu sawa sawa''
Hata hivyo baadhi ya wazazi waliamua kubakiza watoto wao nchini Congo  huku wengine wakiwa bado wanatafakari  la kufanya.
Unaweza pia kusoma:
Kinachowakera wazazi  ni kwamba  raia wa DRC wanaoishi mjini Rubavu wao wameendelea kuruhusiwa  kwenda kusomea Congo na kuzua wasiwasi kuwa ugonjwa wa Ebola huenda ni kisingizio.
Naibu mkuu wa wilaya ya Rubavu anayehusika na elimu Ishimwe Pascifique amekuwa na haya ya kusema:
''Hakuna uonevu . Kila mtu ana uhuru wa kuchagua  anapotaka kusomea.
Mnyarwanda anayetaka kusomea nchini Congo atakwenda na kuishi Congo,siyo kwenda na kurudi kila siku.
Atakayeamua kubaki nchini Congo kwa ajili ya masomo hatutamrudisha kwa nguvu''.
</doc>
<doc docid='bbc_140825_ebola_london' lang='swa' type='mono' source_url='http://www.bbc.co.uk/swahili/habari/2014/08/140825_ebola_london' term='ebola'>
Pooley atajwa kuwa shujaa wa Ebola
William Pooley anayetibiwa mjini London, baada ya kupata maambukizo ya Ebola, anatunzwa vizuri
William Pooley anayetibiwa mjini London, baada ya kupata maambukizo ya Ebola, anatunzwa vizuri
Familia ya muuguzi huyo wa kujitolea, aliyesafirishwa mjini London, baada ya kuambukizwa ugonjwa wa Ebola nchini Sierra Leone, wamesema amekuwa akipata matunzo yaliyo bora.
Willliam Pooley mwenye umri wa miaka 29 alirudi nchini Uingereza siku ya Jumapili na amewekwa kwenye kitengo maalumu katika hospitali ya Royal Free.
Bwana Pooley ambaye alikuwa amejitolea kuwahudumia wagonjwa wa mlipuko wa Ebola barani Afrika ambao umeuwa watu 1,500 ametajwa kama shujaa na taasisi moja ya hisani inayojulikana kama Shepherd Hospice aliyoifanyia kazi nchini Sierra Leone kwa vile alijua hatari zilizokuwepo lakini akaamua kusaidia.
Bwana Pooley anayetoka karibu na mji wa Woodbridge, katika kaunti ya Suffolk ni Mwingireza wa kwanza kupatikana na virusi vya Ebola katika mlipuko wa ugonjwa huo uliotokea hivi karibuni.
</doc>
<doc docid='bbc_150212_liberia' lang='swa' type='mono' source_url='http://www.bbc.co.uk/swahili/habari/2015/02/150212_liberia' term='ebola'>
Liberia yatangaza kudhibiti Ebola
Rais wa Liberia Ellen Johnson Sirleaf ametangaza kwamba ugonjwa wa Ebola umedhibitiwa lakini usaidizi zaidi wa jamii ya kimataifa unahitajika kuhakikisha kuwa ugonjwa huo haurudi nchini humo baada ya kuangamizwa.
Rais wa Liberia Ellen Johnson Sirleaf ametangaza kwamba ugonjwa wa Ebola umedhibitiwa lakini usaidizi zaidi wa jamii ya kimataifa unahitajika kuhakikisha kuwa ugonjwa huo haurudi nchini humo baada ya kuangamizwa.
Ameiambia BBC kwamba kuimarisha mfumo wa afya ni muhimu.
Bi Johnson Sirleaf amekiri kwamba alifanya makosa wakati wa kuzuka kwa ugonjwa huo kama vile kupiga marufuku mikutano ya hadhara bila ya kuwaelezea raia.
Kumekuwa na ongezeko la ripoti za maambukizi mapya katika kipindi cha wiki mbili zilizopita katika mataifa yote matatu yaliokuwa na ugonjwa wa Ebola ikiwemo,Liberia,Guinea na Sierra Leone.
Zaidi ya watu 9000 wamefariki kutokana na ugonjwa huo tangu Disemba mwaka 2013.
</doc>
<doc docid='bbc_141011_ebola_marekani' lang='swa' type='mono' source_url='http://www.bbc.co.uk/swahili/habari/2014/10/141011_ebola_marekani' term='ebola'>
USA:Kuwakagua raia wa mataifa ya ebola
Mpango mpya wa ukaguzi umetangazwa nchini Marekani kujaribu kupunguza kuwasili kwa wageni walio na ugonjwa wa Ebola.
Mpango mpya wa ukaguzi umetangazwa nchini Marekani kujaribu kupunguza kuwasili kwa wageni walio na ugonjwa wa Ebola.
Wasafari ambao wanawasili mjini New York kutoka nchi tatu zilizoathiriwa zaidi na ugonjwa wa Ebola Magharibi mwa Afrika kama vile Guinea, Liberia na Sierra Leone watafanyiwa ukaguzi
Programu hiyo pia inatarajiwa kupelekwa kwenye viwanja vyengine majuma yajayo.
Nchini Uhispania takriban watu 17 wametengwa baada ya wao kukaribiana na muuguzi ambaye sasa ni mgonjwa sana hospitalini.
Morocco nayo inasema kuwa inataka kuahirisha mashindano ya kuwania klabu bingwa barani Afrika kutokana na hofu ya ugonjwa wa Ebola.
</doc>
<doc docid='bbc_habari-50713508' lang='swa' type='mono' source_url='https://www.bbc.co.uk/swahili/habari-50713508' term='ebola'>
Rwanda yazindua kampeni ya kwanza ya chanjo dhidi ya virusi vya Ebola
Rwanda imezindua kampeni yake ya kwanza ya kutoa chanjo dhidi ya virusi vya Ebola. Zaidi ya watu elfu mbili na mia mbili wamekufa kutokana na ugonjwa huo katika nchi jirani ya Jamuhuri ya kidemokrasi ya Congo tangu mwezi Agosti mwaka jana.
Rwanda imezindua kampeni yake ya kwanza ya kutoa chanjo dhidi ya virusi vya Ebola. Zaidi ya watu elfu mbili na mia mbili wamekufa kutokana na ugonjwa huo katika nchi jirani ya Jamuhuri ya kidemokrasi ya Congo tangu mwezi Agosti mwaka jana.
Waziri wa afya wa Rwanda, Diane Gashumba, alisema watu laki  mbili wanatarajiwa kupata chanjo hiyo katika maeneo yanayopakana na Jamhuri ya Kidemokrasia ya Kongo. Kipaumbele kitapewa wafanyikazi wa afya, maafisa wa uhamiaji, polisi na wale wanaojihusisha na biashara ya mipakani.
Ni kwa nini Rwanda iliamua kutoa chanjo hiyo ilhali haijakabiliwa na ugonjwa wa Ebola?
Kampeni ya kutoa chanjo dhidi ya ugonjwa wa Ebola ilizinduliwa jana katika mji wa Rubavu kaskazini magharibi mwa Rwanda , mji unaopakana na mji wa Goma nchini DRC. kampeni hii itakuwa ikiendelea hata katika mji wa Rusizi kusini magharibi mwa Rwanda,mji unaopakana na mji wa Bukavu pia nchini Congo.
Rwanda haijakabiliwa na ugonjwa wa Ebola,lakini  miji yake ya Rubavu na Rusizi  inafanya biashara kubwa na nchi ya Congo,na  ni  miji yenye  uingiliano mkubwa wa wananchi kutoka nchini mbili.
Jinsi chanjo zinavyookoa maisha yako
Je unaamini chanjo hufanya kazi?
Je kuna masharti yoyote ya watu kupewa chanjo hiyo?
Kulingana na wizara ya afya ya Rwanda ni watu 200,000 watakaopata chanjo hiyo,100,000 kutoka mji wa Rubavu na wengine 100,000 kutoka mji wa Rusizi.
Kipaumbele kitapewa wafanyakazi wa afya ,maafisa wa uhamiaji, polisi na raia hasa hasa wanaojihusisha na biashara ya mipakani,lakini pia wizara ya afya inasisitiza kwamba chanjo hutolewa kwa hiari ya kila mtu na mashrti yaliyopo ni kwamba chanjo inapewa mtu ambaye yuko tayari kupewa chanjo ya pili kwani ni sharti mtu apewe kinga mara mbili.
Masharti mengine ni kwamba kwa wanawake wajawazito ni marufuku kupewa chanjo hiyo,na kwamba mwanamke atakayepewa chanjo ya kwanza atakuwa na uhakika kwamba hawezi kupata mimba katika kipindi cha kati ya chanjo ya kwanza na chanjo ya pili.
Kupata mimba ni mpaka kipindi cha mwisho wa chanjo zote mbili,ikikumbukwa kwamba chanjo ya pili hutolewa miezi miwili baada ya mtu kupata chanjo ya kwanza.
</doc>
<doc docid='bbc_160318_ebola_back_guinea' lang='swa' type='mono' source_url='http://www.bbc.com/swahili/habari/2016/03/160318_ebola_back_guinea' term='ebola'>
Ebola yarejea tena Guinea
Watu wawili wamegunduliwa kuwa na virusi vya ugonjwa wa Ebola nchini Guinea, karibu miezi mitatu tangu taifa hilo
kutangazwa kutokuwa na ugonjwa huo.
Watu wawili wamegunduliwa kuwa na virusi vya ugonjwa wa Ebola nchini Guinea, karibu miezi mitatu tangu taifa hilo 

kutangazwa kutokuwa na ugonjwa huo.
Jamaa watatu wa watu hao wawili waliogunduliwa kuwa na Ebola walifariki hivi majuzi baada ya kuonesha dalili za virusi hivyo.
Visa hivyo viwili vimeripotiwa saa chache baada ya Shirika la Afya Duniani (WHO) kutangaza kumalizika kwa mlipuko wa ugonjwa huo katika taifa jirani la Sierra Leone.
Hata hivyo, WHO imetahadharisha kwamba virusi hivyo vinaweza kujitokeza tena wakati wowote.
Mlipuko wa ugonjwa wa Ebola, ambao ndio mbaya zaidi katika historia, ulianza nchini Guinea 2013.
Watu zaidi ya 11,000 walifariki kutokana na ugonjwa huo Afrika Magharibi.
</doc>
<doc docid='bbc_160330_ebola' lang='swa' type='mono' source_url='http://www.bbc.co.uk/swahili/habari/2016/03/160330_ebola' term='ebola'>
WHO:Hatari ya Ebola imepungua
Ebola sio janga tena la kiafya na hatari ya kusambaa kwa virusi vya ugonjwa huo ni kidogo, Shirika la afya duniani WHO linasema.
Ebola sio janga tena la kiafya na hatari ya kusambaa kwa virusi vya ugonjwa huo ni kidogo, Shirika la afya duniani WHO linasema.
Visa kidogo bado vinatokea Guinea, lakini Sierra Leone na Liberia bado hazijashuhudia visa vyo vyote kwa miezi kadhaa.
Lakini wataalamu wanasema ni lazima nchi ziwe waangalifu kwa ongezeko la visa vipya.
Vimetokea mara 12 mpaka sasa - vya hivi karibuni ni Machi 17 nchini Guinea.
WHO linasema nchi zimeweza kuwajibikia haraka visa hivi kuvidhibiti.
Na msururu wa maambukizi ya Ebola umeisha katika nchi tatu za Afrika magharibi ambazo ziligubikwa kwa janga hilo.
Ebola husambaa kwa kumgusa mtu. Virusi hupatikana kwenye maji ya mwili - damu- matapishi na mate - inaamanisha watu wanao wahudumia waathirika wamo katika hatari hata nao kuambukizwa.
Imegunduliwa pia katika shahawa ya wanaume walioponea na WHO linasema jitihada za kitaifa na kimataifa ni lazima zishinikizwe kuhakikisha wanaume hao wanakaguliwa shahawa zao kutambua iwapo wana uwezo wa kusambaza tena ugonjwa huo.
Na kazi lazima iendelee kutumia chanjo ya Ebola kwa watu walio karibu na waathiriwa walioponea ambao bado wanabeba virusi hivyo, Limesema WHO.
Lakini hakupaswi kuwa na vikwazo vya usafiri na biashara na Guinea, Liberia na Sierra Leone - hatua zozote kama hizo zinapaswa kuondolewa, limesema shirika hilo la afya duniani.
</doc>
<doc docid='bbc_140716_ebola_deaths' lang='swa' type='mono' source_url='http://www.bbc.co.uk/swahili/habari/2014/07/140716_ebola_deaths' term='ebola'>
Vifo kutokana na Ebola ni zaidi ya 600
Shirika la Afya Duniani WHO linasema kuwa idadi ya watu wanaofariki kutokana na mkurupuko wa maradhi ya Ebola katika maeneo ya Afrika magharibi, sasa imepanda na kufikia zaidi ya watu 600.
Shirika la Afya Duniani WHO linasema kuwa idadi ya watu wanaofariki kutokana na mkurupuko wa maradhi ya Ebola katika maeneo ya Afrika magharibi, sasa imepanda na kufikia zaidi ya watu 600.
Yamkini watu wengine 68 wamefariki katika kipindi cha juma moja lililopita.
Maofisa wa matibabu wa kimataifa na wale wa maeneo hayo wanajaribu kuyafikia maeneo ya mataifa yaliyothirika na ugonjwa huo kama vile Guinea, Sierra Leone na Liberia.
Uvumi, wasiwasi,imani potovu na kutoaminiana kunachochea kusambaa kwa ugonjwa huo huku baadhi ya wanaviji huenda wangali wanawaficha wagonjwa wao kwa hofu ya kutengwa.
Ebola ni ugonjwa hatari unaosambaa kwa kasi mno hivyo huenda idadi kamili ya vifo vinavyotokana na Ebola isijulikane.
Baadhi ya waliowahi matibabu sahihi mapema wamepona.
</doc>
<doc docid='bbc_141112_sierralion_ebola' lang='swa' type='mono' source_url='http://www.bbc.co.uk/swahili/habari/2014/11/141112_sierralion_ebola' term='ebola'>
Sierra L. kuwafidia waliokufa kwa Ebola
Serikali ya Sierra Leone imesema italipa dola elfu tano za kimarekani kama fidia kwa familia ya kila mfanyakazi wa afya ambaye amefariki baada ya kuambukizwa Ebola wakati akihudumia wagonjwa wa Ebola.
Serikali ya Sierra Leone imesema italipa dola elfu tano za kimarekani kama fidia kwa familia ya kila mfanyakazi wa afya ambaye amefariki baada ya kuambukizwa Ebola wakati akihudumia wagonjwa wa Ebola.
Kituo cha taifa cha kupambana na Ebola nchini humo kimesema fidia hiyo ya mara moja pia kwa ndugu wa wafanyakazi wa afya zaidi mia moja ambao wamekufa kwa ugonjwa huo hapo awali.
Virusi vya ugonjwa huo vimekuwa vikisambaa kwa kasi nchini Sierra Leone ambapo katika muda wa siku tatu zilizopita zaidi ya watu mia tatu wamegundulika kuambukizwa ugonjwa huo.
Mwezi uliopita serikali ya Guinea nayo ilisema ingeanza kulipa dola elfu kumi kwa kila familia ya mfanyakazi wa afya aliyeambukizwa Ebola wakati akitekeleza majukumu yake.
Wakati huo huo Mwakilishi wa Umoja wa mataifa kuhusu haki ya chakula Hilal Elver amesema zaidi ya watu milioni moja nchini Afrika ya Kati wanahitaji chakula cha msaada kutokana upungufu wa chakula uliotokana na maambikizi wa virusi vya Ebola
</doc>
<doc docid='bbc_habari-48754970' lang='swa' type='mono' source_url='https://www.bbc.co.uk/swahili/habari-48754970' term='ebola'>
Imani potofu na mashambulio changamoto za vita vya Ebola DRC
Mashambulio ya Wanamgambo  na ukosefu wa imani ya jamii  kwa wafanyakazi  wa afya mashariki mwa Jamuhuri ya Kidemokrasi ya Kongo kunakwamisha juhudi za kudhibiti mlipuko wa hivi karibuni wa  Ebola ambao kwa sasa umesambaa hadi nchi jirani ya   Uganda.
Mashambulio ya Wanamgambo  na ukosefu wa imani ya jamii  kwa wafanyakazi  wa afya mashariki mwa Jamuhuri ya Kidemokrasi ya Kongo kunakwamisha juhudi za kudhibiti mlipuko wa hivi karibuni wa  Ebola ambao kwa sasa umesambaa hadi nchi jirani ya   Uganda.
Makundi ya waasi yenye silaha yamekuwa yakishambulia mara kwa mara vituo vya tiba ya Ebola, huku kukiwa kuna ukosefu wa imani miongoni mwa jamii za wakazi wa maeneo yaliyoathiriwa na Ebola ambao walaumu wageni kwa mlipuko ni masuala yanayofanya juhudi za kukabiliana na mlipuko huo kuwa ngumu katika  majimbo yenye mizozo ya  Ituri na Kivu.
Shirika la kuhudumia wakimbizi  UNHCR linasema kuwa watu 300,000  wamesambaratika kufuatia ghasia katika eneo hilo katikakipindi cha mwezi huu pekee.
DRC imerekodi visa  2,025  vya Ebola  na vifo  1,357 vilivyosababishwa ugonjwa huo tangu ulipolipuka  mwezi Agosti 2018. Watu wawili waliovuka mpaka na kuingia Uganda kutoka Kongo   walikufa tarehe  12 Juni,  jambo lililozua hofu ya kusambaa kwa ugonjwa huo  katika kanda hiyo ya Afrika.
Hata hivyo , tarehe 14 Juni, Shirika la Afya duniani (WHO),  ambalo linaratibu shughuli za dharura  za kiafya za kukabiliana na mlipuko kwa ushirikiano na Wizara ya Afya  ya  DRC , waliamua kutotangaza ugnujwa kuwa dharura ya afya ya umma ya kimataifa.
Takriban watu 11,300 walikufa kutokana na mlipuko wa Ebola katika mataifa ya Guinea, Sierra Leone na  Liberia kati ya mwaka 2013 - 2016.
Umoja wa mataifa umeripoti  zaidi ya matukio 174  ya ghasia zinazoathiri wafanyakazi na vituo vinavyotoa huduma za dharura za  Ebola  katika majimbo ya Ituri na Kivu kaskazini tangu ulipoanza mlipuko. Matukio ,maarufu ni:
Mashambulio ya mwaka 2018:
Jinsi WHO na Serikali walivyokabiliana na Ebola:
Wizara ya afya ya DRC imepongezwa kwa juhudi za kudhibiti ugonjwa kabla ya mlipuko wa Ebola kutokea. Mamlaka nchini humo na jamii ya kimataifa wanasema  mashambulio yamesababisha udhibiti wa siku kwa siku wa mlipuko kubakia  mikononi mwa maafisa wa afya na WHO.
Hata hivyo , mauaji ya daktari wa WHO wa magonjwa ya maambukizi raia wa Cameroon katika mji wa  Butembo  yaliyofanywa na waasi wa Mai-Mai yameleta mabadiliko inapokuja katika kushughulikia hali ya tahadhari na kwamba  imekuwa wazi kuwa  kushughulikia mlipuko wa Ebola imekuwa ni vigumu kutokana na hali ya usalama katika eneo la mashariki mwa Jamuhuri ya Kidemokrasi ya Kongo.
Tukio hilo lilifuatiwa na msururu wa mashambulio ambapo viwango vya maambukizi viliongezeka mara dufu na kuibuka kwa mkanganyiko wa namna umma unavyopaswa kujikinga na mlipuko.
" Haiwezekani kusitisha maambukizi ya  Ebola katika hali kama hiyo wakati kuna uhasama na jamiii , uingiliaji wa kisiasa na makundi yenye silaha. Hali katika maeneo hayo haijaimarika vya kutosha kuwezesha huduma za umma kufanyika ,"amesema Mike Ryan, mkurugenzi wa  WHO anayehusika na mpango wa huduma za afya za dharura.
Kupungua kwa  kwa idadi ya visa na vifo kulisababishwa na ziara ya rais mpya  Felix Tshisekedi,  ambaye alitembelea kituo cha matibabu ya Ebolo mjini  Beni. Alianzisha kikundi cha uratibu wa  kiwango cha juu   ukiongozwa na waziri mkuu lakini haijabainika wazi kama kuna mafanikio yoyote kutokana na hatua hiyo au kama malengo yaliyotarajiwa yalifikiwa.
</doc>
<doc docid='bbc_habari-49026258' lang='swa' type='mono' source_url='https://www.bbc.co.uk/swahili/habari-49026258' term='ebola'>
Wachuuzi wa mpakani mwa Uganda kupatiwa chanjo dhidi ya virusi vya Ebola
Mamlaka za Uganda ziko kwenye mchakato wa kuwatambua watu ambao huenda wameambukizwa na mwanamke mmoja ambaye alionyesha kuwa na dalili za Ebola kwenye soko la Uganda juma lililopita, kabla ya baadae kupoteza maisha mjini Beni, nchini Jamuhuri ya Kidemokrasia ya Congo.
Mamlaka za Uganda ziko kwenye mchakato wa kuwatambua watu ambao huenda wameambukizwa na mwanamke mmoja ambaye alionyesha kuwa na dalili za Ebola kwenye soko la Uganda juma lililopita, kabla ya baadae kupoteza maisha mjini Beni, nchini Jamuhuri ya Kidemokrasia ya Congo.
Kwa mujibu wa afisa wa afya ya wilaya, mwanamke huyo alitapika sokoni hapo eneo la Mpondwe lililo kwenye mpaka wa Uganda alhamisi juma lililopita-kabla ya kurejea DR Congo na kupoteza maisha kutokana na Ebola.
Alisema kuwa alivuka mpaka kuingia Uganda akitokea Congo kupitia njia ya mpaka isiyo rasmi.
WHO na wizara ya afya nchini Uganda zimethibitisha kuwa mwanamke huyo, muuza samaki alipoteza maisha kutokana na virusi vya Ebola.
Hakuna Ebola Kenya
Zaidi ya watu 2,000 wameripotiwa kuugua Ebola nchini DRC
Takribani wachuuzi wa samaki 600 na wabadilishaji wa fedha katika soko la mpaka wa Mpondwe wametambulika na watapatiwa chanjo.
Mwezi Juni, kulikuwa na vifo vya watu wawili vilivyothibitishwa kusababishwa na virusi hivyo magharibi mwa Uganda, karibu na mpaka. Tangu wakati huo hakukuwa na ripoti nyingine yeyote kuhusu kuwepo kwa ugonjwa huo nchini humo.
Tukio la hivi karibuni limeongeza hatari ya ugonjwa huo kusambaa Uganda, lakini mamlaka zinasema hazitafunga soko la mpakani kwa sasa.
Zaidi ya watu 6,000, wengi wao wafanyakazi wa afya, wamepatiwa chanjo nchini Uganda tangu mwezi Novemba mwaka 2018.
Tangu mlipuko wa Ebola kutokea Dr Congo, zaidi ya watu 2,000 wameripotiwa kuwa na virusi na watu zaidi ya 1,500 wamepoteza maisha.
</doc>
<doc docid='bbc_habari-46719107' lang='swa' type='mono' source_url='https://www.bbc.co.uk/swahili/habari-46719107' term='ebola'>
Uchaguzi DRC: Wagombea Felix Tshisekedi na Martin Fayulu walalamikia dosari uchaguzi wa urais
Wagombea wa upinzani nchini Jamhuri ya Kidemokrasia ya Congo wamelalamikia dosari nyingi wanazosema zilitokea wakati wa uchaguzi wa urais uliofanyika Jumapili.
Wagombea wa upinzani nchini Jamhuri ya Kidemokrasia ya Congo wamelalamikia dosari nyingi wanazosema zilitokea wakati wa uchaguzi wa urais uliofanyika Jumapili.
Milolongo mirefu ya wapiga kura ilishuhudiwa katika vituo vingi na mitambo ikafeli kwenye baadhi ya vituo.
Aidha, upigaji kura uliathiriwa katika baadhi ya maeneo baada ya mvua kubwa kunyesha, huku baadhi ya wapiga kura wakilalamikia majina yao kutokuwepo kwenye sajili katika baadhi ya vituo.
Mmoja wa wagombea wa urais wanaotaka kumrithi Rais Joseph Kabila anayeondoka baada ya kuongoza kwa miaka 17, Felix Tshisekedi, amesema anahofia kwamba huenda hitilafu hizo zilipangwa ndipo kutoa sababu za uchaguzi kufutwa na kumuwezesha Bw Kabila kusalia madarakani.
Wengi wa wapiga kura walitatizika kutokana na hali kwamba mashine zilitumiwa kwa mara ya kwanza kupigia kura.
Aidha, baadhi ya mashine zilifeli.
Bw John Tendwa, ambaye ni jaji mstaafu nchini Tanzania na aliwahi kuhudumu kama Msajili mstaafu wa Vyama vya Siasa nchini humo amesema iliwachukua baadhi ya wapiga kura hadi dakika saba kupiga kura kituoni.
Shughuli ya kuhesabu kura zilizopigwa inaendelea baada ya vituo kufungwa Jumapili jioni na matokeo rasmi yanatarajiwa kutangazwa katika kipindi cha wiki moja.
Uchaguzi wa sasa ulifaa kufanyika miaka miwili iliyopita lakini uliahirishwa mara kadha kutokana na kutokamilika kwa maandalizi.
Kabla ya uchaguzi, kulitokea utata baada ya uchaguzi kuahirishwa katika maeneo yaliyoathiriwa na Ebola yakiwemo miji ya Beni na Butembo mashariki mwa nchi hiyo, na pia katika jiji la Yumbi magharibi mwa nchi hiyo.
Hatua hiyo iliathiri takriban wapiga kura 1.26 milioni kati ya jumla ya wapiga kura 40 milioni. Uchaguzi katika maeneo hayo uliahirishwa hadi Machi.
Uamuzi huo ulizua utata ikizingatiwa kwamba rais mpya anafaa kuapishwa kufikia katikati mwa Januari.
Baadhi ya wanaharakati waliandaa uchaguzi wa mwisho uliopewa jina 'uchaguzi wa raia' katika mji wa Goma, mojawapo wa miji iliyoathiriwa, anasema mwandishi wa BBC Gaius Kowene.
Vituo vya kupigia kura vilifungwa saa kumi na moja jioni, lakini watu waliokuwa kwenye foleni waliruhusiwa kupiga kura.
Kabila amesemaje?
Rais Kabila alipiga kura mapema asubuhi mjini Kinshasa katika shule ambayo mgombea anayemuunga mkono, waziri wa zamani wa mambo ya ndani Emmanuel Ramazani Shadary alikuwa pia anapiga kura.
Baada ya kupiga kura, aliambia wanahabari: "Ni wazi kwamba uchaguzi huu ni huru na wa haki, na bila shaka utakuwa huru na wa haki."
Alisema wasiwasi wake pekee ulikuwa kwamba mvua ingeathiri idadi ya watu ambao wangejitokeza kupiga kura.
Baraza kuu la maaskofu wa kanisa Katoliki (CENCO) lilisema mashine za kupigia kura zilikumbwa na hitilafu katika takriban vituo 544 kati ya 12,300 katika maeneo ambayo walifuatilia upigaji kura.
Baadhi ya wapiga kura walilalamika kwamba majina yao hayakupatikana kwenye sajili ya wapiga kura.
"Mambo mengi yanakwenda kombo na tunajiuliza iwapo hizi si vurugu zilizopangwa kuhakikisha kwamba kesho mahakama ya kikatiba inafuta kila kitu," alisema mgombea wa upinzani Felix Tshisekedi.
Martin Fayulu, mgombea mwingine wa upinzani, alilalamika katika kikao na wanahabari kwamba sajili za wapiga kura zilitumwa kwa kuchelewa, majina ya baadhi ya wapiga kura yakaandikwa na makosa na kwamba mashine hazikufanya kazi.
"Hitilafu hizi zote bila shaka zitaathiri mchakato huu wa leo unaoongozwa na CENI (tume ya taifa ya uchaguzi)," alisema kwa mujibu wa shirika la habari la Reuters.
Mkuu wa CENI Corneille Nangaa hata hivyo alisema kwenye runinga ya taifa kwamba shughuli ya upigaji kura iliendelea vyema licha ya kutokea kwa hitilafu ndogo hapa na pale.
Mmoja wa wapiga kura, Fidele Imani, aliambia BBC kwamba aliondoka kituoni baada ya kupiga kura akiwa na matumaini makubwa.
"Tumesubiri kwa miaka miwili na nina furaha kwamba nimepiga kura leo," alisema.
"Tunataka mabadiliko, tunataka amani na tunataka nafasi za kazi."
Kulikuwa na visa kadha vya ghasia.
Watu wawili, polisi na raia, waliuawa eneo la Walungu, Kivu Kusini katika mfarakano uliozuka katika kituo cha kupigia kura, afisa wa UN aliambia BBC.
Shirika la habari la Reuters linasema afisa huyo wa polisi alimpiga risasi mpigaji kura baada ya mzozo kutokea kuhusu tuhuma za wizi wa kura, polisi huyo naye akauawa na umati uliokuwa na hamaki.
Nani wanawania?
Kuna wagombea 21 lakini watatu ndio wakuu:
Waangalizi wa kanda walifuatilia uchaguzi huo lakini waangalizi wa kimataifa hawakualikwa.
Nchi hiyo kubwa ya Afrika ya kati ina utajiri wa madini na ndiyo mzalishaji mkubwa wa madini ya cobalt, yanayotumiwa kwa simu na betri za magari.
Jumla ya visa vilivyothibitishwa
*Takwimu hizi hazijumuishi visa ambavyo havijathibitishwa kuwa vya Ebola
Chanzo: UN OCHA
Lakini ina viwango vya juu vya umaskini, miundo msingi duni na wanasiasa na wafanyabiashara wanalaumiwa kwa kujitajirisha huku wengine wengi wakibaki kuwa maskini.
Imekuwa kwenye hali ambayo waangalizi wengine wanataja kuwa vita vya dunia vya Afrika kati ya mwaka 1997 na 2003.
</doc>
<doc docid='bbc_151117_ebola_guinea' lang='swa' type='mono' source_url='http://www.bbc.com/swahili/habari/2015/11/151117_ebola_guinea' term='ebola'>
Mtoto aliyeugua Ebola apona Guinea
Maafisa wa afya nchini Guinea wamesema mgonjwa wa mwisho aliyeripotiwa kupata maradhi ya Ebola amepona na ameruhusiwa kutoka kwenye kituo cha matibabu mji mkuu wa nchi hiyo, Conakry.
Maafisa wa afya nchini Guinea wamesema mgonjwa wa mwisho aliyeripotiwa kupata maradhi ya Ebola amepona na ameruhusiwa kutoka kwenye kituo cha matibabu mji mkuu wa nchi hiyo, Conakry.
Ugonjwa huo ulioanza nchini Guinea, umeua zaidi ya watu 11,000 Afrika magharibi.Nchi jirani Sierra Leone na Liberia zilifanikiwa kuutokomeza ugonjwa wa Ebola.
Mgonjwa mmoja aliyekuwa amebaki ni mtoto wa siku 19 ambaye mama yake alifariki kutokana na ugonjwa huo.msemaji wa kitengo kinachoratibu mapambano dhidi ya Ebola amesema vipimo vilivyochukuliwa mara mbili vimethibitisha kuwa mtoto huyo amepona.
Mwishoni mwa juma lililopita, kundi la watu takriban 70 waliokuwa wamewekwa karantini waliruhusiwa.
Lakini maendeleo haya chanya hayamaanishi kuwa Guinea imefanikiwa, ili kufikia hatua hiyo inapaswa kusiwe na mgonjwa mpya kwa kipindi cha wiki sita zijazo.
</doc>
<doc docid='bbc_141104_ebola_uingereza' lang='swa' type='mono' source_url='http://www.bbc.co.uk/swahili/habari/2014/11/141104_ebola_uingereza' term='ebola'>
Pauni Mil12 zachangwa UK dhidi ya Ebola
Kiasi cha pauni milioni 12 kimechangishwa nchini Uingereza ikiwa ni ombi kutoka kamati ya kupambana na maafa kuwasaidia watu waliokumbwa na Ebola Afrika Magharibi, michango hiyo ilichangwa kwa njia ya mitandao, simu na mchango wa serikali ya Uingereza.
Kiasi cha pauni milioni 12 kimechangishwa nchini Uingereza ikiwa ni ombi kutoka kamati ya kupambana na maafa kuwasaidia watu waliokumbwa na Ebola Afrika Magharibi, michango hiyo ilichangwa kwa njia ya mitandao, simu na mchango wa serikali ya Uingereza.
Kiasi hiki cha fedha kimechangwa baada ya siku sita tangu ombi lilipotolewa na Idara hiyo,taarifa ya idara hiyo imeeleza hii leo.
Mkuu wa idara hiyo Saleh Saeed amesema wametiwa moyo mno na namna ambavyo Uma wa Uingereza ulivyojitolea kwa nia ya kuwezesha mapambano dhidi ya ugonjwa wa Ebola Afrika Magharibi na kuwashukuru kila mmoja aliyejitolea.
Idara za kupambana na maafa zinatoa mchango mkubwa Afrika Magharibi, ambapo mpaka sasa zimeshawasaidia watu milioni mbili na nusu walioathiriwa na Ebola ikiwemo kuwapa taarifa kupitia Kampeni za kutoa taarifa kuhusu ugonjwa huu.
idara za kupambana na maafa zimekua  zikifika katika baadhi ya nchi zilizoathiriwa zaidi na Ebola na pia katika maeneo ya ndani yasiyofikiwa kwa urahisi ya nchini Sierra Leone na Liberia.
Mpaka sasa takriban watu 5,000 wamepoteza maisha na zaidi ya Watu 13,000 wanaugua ugonjwa huu, lakini wataalam wanasema takwimu hizi huenda zikawa kubwa zaidi kutokana kutotolewa taarifa za mara kwa mara.
Pauni milioni 12 zilizochangwa zinajumuisha Pauni milioni 5 zilizotolewa na Serikali ya Uingereza
</doc>
<doc docid='bbc_habari-39963493' lang='swa' type='mono' source_url='http://www.bbc.co.uk/swahili/habari-39963493' term='ebola'>
Watu 18 waambukizwa Ebola DRC
Jumla ya visa 18 vya ugonjwa wa Ebola vimeripotiwa nchini Jamhuri ya Demokrasi ya Congo kwa mujibu wa shirika la afya Duniani WHO.
Jumla ya visa 18 vya ugonjwa wa Ebola vimeripotiwa nchini Jamhuri ya Demokrasi ya Congo kwa mujibu wa shirika la afya Duniani WHO.
Vifo vya watu watatu vimeripotiwa kutokana na ugonjwa huo.
Waliokufa ni pamoja na mwanamume wa umri wa miaka 39 aliyetajwa kuwa "mgonjwa sufuri" na watu wawili ambao walikuwa wamekaribiana naye, WHO ilisema.
WHO iliongeza kuwa takwimu zake zinaonyesha kuwa kuna hatari kubwa eneo hilo na ndogo katika maeneo ya kimataifa
WHO ilitangaza mlipuko wa ugonjwa huo nchini DRC wiki iliyopita.
Zaidi ya watu 11,000 walifariki kutokana na ugonjwa wa Ebola magharibi mwa Afrika mwaka 2014 na 2015 hasa nchini Guinea, Sierra Leone na Liberia.
</doc>
<doc docid='bbc_140331_ebola_liberia' lang='swa' type='mono' source_url='http://www.bbc.co.uk/swahili/habari/2014/03/140331_ebola_liberia' term='ebola'>
Watu 2 waambukizwa Ebola Liberia
Watu wawili wameambukizwa ugonjwa hatari ya Ebola nchini Liberia ulioenezwa kutoka nchini Guinea ambako umewaua watu 78.
Watu wawili wameambukizwa ugonjwa hatari ya Ebola nchini Liberia ulioenezwa kutoka nchini Guinea ambako umewaua watu 78.
Walioambukizana ugonjwa huo ni madada wawili, mmoja wao akiwa tu ndio amerejea kutoka nchini Guinea.
Maafisa wanasema kuna wasiwasi kuwa ugonjwa huo unaendelea kuenea.
Ugonjwa wa Ebola, huambukizwa kutoka mtu mmoja hadi mwingine na huua kati ya 25% na 90% ya waathiriwa.
Muimbaji mashuhuri Youssou Ndour amelazimika kukatiza ziara yake kwenda mjini Conakry kwa sababu ya mlipuko wa ugonjwa huo.
Ingawa alikuwa amesafiri hadi mji mkuu,aliambia BBC sio wazo zuri kuleta maelfu ya watu katika sehemu moja wakati ugonjwa huo umeanza kuenea kwa kasi.
Mlipuko ulianza nchini Guinea wiki jana na kuenea hadi mji mkuu ambao una watu milioni mbili.
Waziri wa afya nchini Senegal, Awa Marie Coll-Seck, alisema kuwa serikali imeamua kufunga mpaka wake na Guinea, baada ya kuthibitisha kuwa ugonjwa huo umeenea hadi mjini Conakry.
Pia kumekuwa na taarifa ya ugonjwa huo kuwepo nchini Sierra Leone, lakini taarifa hiyo haijathibitishwa.
Ugonjwa wenyewe unaaminika kuenea kutoka kwa Popo wanaoishi mitini na ambao huliwa na watu Kusini Mashariki mwa Guinea.
</doc>
<doc docid='bbc_140812_ebola_zmap_liberia' lang='swa' type='mono' source_url='http://www.bbc.co.uk/swahili/habari/2014/08/140812_ebola_zmap_liberia' term='ebola'>
Liberia kutumia 'Zmapp' kutibu Ebola
Jopo la wataalam wa shirika la afya duniani WHO limeamua kwamba watu wanaweza kutumia dawa ambazo hazijajaribiwa katika mwili wa binaadamu kutibu ugonjwa wa ebola,iwapo maagizo fulani yataheshimiwa ikiwemo ruhusa ya mgonjwa.
Jopo la wataalam wa shirika la afya duniani WHO limeamua kwamba watu wanaweza kutumia dawa ambazo hazijajaribiwa katika mwili wa binaadamu kutibu ugonjwa wa ebola,iwapo maagizo fulani yataheshimiwa ikiwemo ruhusa ya mgonjwa.
Tangazo hilo linajiri huku shirika hilo likitangaza kuwa idadi ya watu waliofariki kutokana na ugonjwa huo imepita watu 1000 na kwamba kasisi wa uhispania aliyeondolewa nyumbani mwake baada ya kuambukizwa ugonjwa huo amefariki.
Kuidhinisha utumizi wa dawa ilio katika majaribio ni swala gumu.
Dawa hiyo ambayo haijajaribiwa imetumiwa na raia wawili wa kutoa msaada kutoka marekani ambao afya yao imeimarika,lakini kasisi huyo wa Uhispania ambaye pia aliitumia dawa hiyo ameaga dunia.
Watu wasiopungua 1,013 wameaga dunia kutokana na kuambukizwa virusi hivyo katika ukanda wa Afrika Magharibi.
Hatua hii ilichukuliwa huku Liberia ikitangaza kuwa ilihitaji kupata dawa la kufanyia majaribio liitwalo Zmapp baada ya kuiomba serikali ya Marekani.
Shirika la WHO lilisema kuwa lilikuwa limeombwa kupendekeza hatua hiyo kwa sababu ya kusambaa kwake na idadi kubwa ya vifo.
Shirika hilo lilisema kuwa mahali ambapo matibabu ya majaribio yanapofanyiwa panahitaji kuwa na ridhaa na matekeo ya jaribio hilo kukusanywa na kushiriki na wengine.
Katika ripoti iliyotolewa leo, shirika hilo linasema âKatika hali kama hizi za kuenea kwa ugonjwa huu, na iwapo masharti Fulani yataafikiwa, jopo hili limefikia makubaliano kuwa ni jambo la kimaadili kuingilia kati kwa mijarabu ambayo haijadhibitishwa huku ufanisi wake ukiwa haujulikani na adhari mbaya, kama matibabu au kinga.â
WHO ilitangaza kusambaa kwa ugonjwa wa Ebola kama janga la afya la dharura ulimwenguni.
Huku hayo yakijiri, serikari ya Liberia imesema kuwa madawa yatakayofanyiwa majaribio yatafikishwa nchini humo baadae juma hili â ingawa watengenezaji wa dawa madawa hayo Mapp Bio pharmaceutical walikuwa wameonya kuwa madawa hayo ni haba.
Zmapp imetumiwa kuwatibu wafanyikazi wawili wa US aid ambao walionyesha dalili ya kupata nafuu.
Padri mmoja wa kanisa la Roman Catholic, aliyeambukizwa virusi vya Ebola nchini Liberia, na ambaye aliaga dunia baada ya kurejea nyumbani kwao nchuni Uhispania pia amedhaniwa kuwa alikuwa amepewa dawa hizo.
Hata hivyo, dawa hizo zimejaribiwa kwa nyani tu na bado haijatathminiwa kuwa ni salama kwa binadamu.
Shirika la afya dunini WHO linasema kuwa idadi ya watu waliokufa kutokana na mlipuko wa ugonjwa wa Ebola magharibi mwa Africa sasa imepita watu 1000.
Hii leo wataalam hao wa WHO wamekubaliana kwamba utumizi wa dawa hizo utakubalika iwapo kutakuwa na uwazi huku rukhsa ikitolewa na wote wanaoshiriki katika tiba hiyo mbali na kuficha siri ya mgonjwa aliyetibiwa.
Na huku hayo yakijiri Liberia ambalo ndio taifa lililoathiriwa sana na ugonjwa huo lilianza kutumia dawa hizo kutoka marekani kabla ya uamuzi wa utumizi wake kutolewa na WHO.
</doc>
<doc docid='bbc_141030_incentive_ebola' lang='swa' type='mono' source_url='http://www.bbc.co.uk/swahili/habari/2014/10/141030_incentive_ebola' term='ebola'>
Motisha juu wahudumu wa Ebola
Serikali ya Marekani  imeongeza  fedha kwa wafanyakazi wa sekta ya afya wanaowahudumia watu walio athiriwa na virusi vya ugonjwa wa Ebola ,lengo ni kuwavutia manesi na madaktari wengi zaidi kwenda kutoa huduma katika nchi za Afrika Magharibi.
Serikali ya Marekani  imeongeza  fedha kwa wafanyakazi wa sekta ya afya wanaowahudumia watu walio athiriwa na virusi vya ugonjwa wa Ebola ,lengo ni kuwavutia manesi na madaktari wengi zaidi kwenda kutoa huduma katika nchi za Afrika Magharibi.
Mpango huo umepata baraka zote za ikulu ya Marekani ,mbali na hayo wataalamu hao wa afya ambao watajitolea utaalamu wao , lakini pia wamehakikishiwa malipo manono,huduma za afya na kuhakikishiwa usalama wa ajira zao, pindi watakapo rejea nchini Marekani baada ya kazi.
Gavana wa mji wa New York Andrew Cuomo amesema changamoto ya ugonjwa wa Ebola inahitaji uwajibikaji wa kina wa dunia yote,ikiwemo kuwatia moyo wafanyakazi wa afya kutoka Marekani ili  wakubali kwenda kutoa  huduma za afya kwenye nchi zilizoathiriwa na ugonjwa wa Ebola.
</doc>
<doc docid='bbc_habari-48714548' lang='swa' type='mono' source_url='https://www.bbc.co.uk/swahili/habari-48714548' term='ebola'>
Pakistan: Taifa ambalo watu wanauawa kwa kupeana chanjo ya polio
Mtoto mdogo wa chini ya miaka mitano alipatikana akilia kwa hofu ndani ya nyumba akisema, "Sitaki kufa ".
Mtoto mdogo wa chini ya miaka mitano alipatikana akilia kwa hofu ndani ya nyumba akisema, "Sitaki kufa ".
Wazazi wake waolikua wameshawishiwa kuwa chanjo ya polio ni salama walijaribu kummtoa nje ashuhudie ndugu zake wakiwekewa matone ya chanjo hiyo mdomoni.
Lakini mtoto huyo aliendelea kulia kwa uwoga. Wahudumu wa afya ya jamii wanaotoa chanjo hiyo walikua wamekatazwa kuendesha kampeini hiyo katika moja ya vijiji nchini Pakistan hadi waliposaidiwa na  Dr Uzma Hayat Khan, mshauri wa afya ya umma.
Khan, ambaye ni mshirikishi wa kampeini ya chanjo ya polio nchini anauzoefu wa kuwzungumza na watu wanaokataa watoto wao wapewe chanjo hiyo.
Lakini alikuwa na hofu alipofika katika boma hilo kwa sababu alikutana na kundi la wanaume ambao walimkataza ingie nadi ya nyumba.
Purukushani hilo lilimalizika baada ya jamaa mwingine wa familia hiyo ambaye ni daktari kutokea na kuwasaidia.
Wahudumu wa afya  walifanikiwa kwapatia chanjo watoto wote katika boma hilo isipokua yule aliyekuwa akilia kwa uwoga.
Watu wengi nchini Pakistan wanahofia sana kupewa chanjo ya polio licha ya kuwa inaokoa maisha
Lakini hali ni mbaya zaidi katika mji wa Rawalpindi ambako vurugu zinazotokana na wakaazi ambao hawataki watoto wao wapewe chanjo ya polio ni ni za kiwango cha juu.
Ziara ya siku ya kwanza kabla ya uzinduzi wa kampeini ya chanjo katika shule moja ya vijijini iliopo viungani mwa mji wa Peshawar iliishia kuwa vurugu huku watu wengine wakiishia kuchomeana nyumba.
Mwalimu mkuu wa shule ya Mashokhel aliwahi kukataa watoto wapewe chanjo ya polio lakini mara hii alishurutishwa na serikali aruhusu shughuli hiyo.
Lakini muda mfupi baada ya wao kuanza kazi  aliwapigia simu wazazi na kuwafahamisha kkuwa watoto wao walikuwa wanapoteza fahamu na kutapika.
Makumi ya watoto kutoka shule hiyo walipelekwa hospitali kufanyiwa uchunguzi wa kimatibabu na hawakupatikana na tatizo lolote.
Lakini tulikua tumechelewa sana kukabiliana na hofu hiyo kwasababu hofu ya wanavijiji ilikuwa imesambazwa katika kitandao ya kijamii.
Wazazi waliokua na hasira walikusanyika nje  ya kituo cha afya cha katika kijiji hicho na kuanza kuvunja lango lake kwa kutumia magongo na nyundo na walipofanikiwa kuingia ndani waiichoma moto.
Tukio lote hilo lilioneshwa kwa Televisheni hatua ambayo ilizua ghadhabu zaidi kote mjini Peshawar.
Kwa ujumla karibu watoto 30,000 kutoka shule tofauti katika mji huo walipelekwa hospitali, kwa mujibu wa serikali.
Katika taarifa waziri wa afya katika mkoa huo alisema hali hiyo ya wasiwasi ilichangiwa na viongozi wa kidini katika misikiti ya eneo hilo waliokuwa wakitoa tahadhari kwa wazazi kuwapeleka watoto wao waliopewa chanjo hospitalil. Lakini watoto hao walikua hawana neno. aliongeza
Lakini visa hivyo vinatishia kuvuruga kampeini ya polio nchini humo.
Kampeini hiyo iliyochukua siku tatu katika mwezi wa Aprili ilisababisha vifo vya wahudumu wawili wa afya na maafisa wawili wa usalama waliokuwa wameungana nao kuwapa ulinzi.
"Watu wanatuzomea njiani na wenye maduka vijijini walitufukuza, mmoja wao walisema, ''Mko hapa kuwapa sumu watoto wetu!''.
Serikali ililazimika kusitisha kwa muda kampeini ya kitaifa ya ya chanjo hiyo kwa wiki kadhaa hadi hali itulia.
Lakini wafanyikazi wa afya wanauhakika chanjo hiyo ni muhimu .
Ni kinga dhidi ya magonjwa hahatari ya utotoni ambayo yanashambulia mfumo wa neva na huenda ikasababisha mtoto kupooza.
Mtu mmoja kati ya 200 hupooza kati ya visa 200.
Polio inaweza kusababisha maafa saa kadha baada ya kingo kama mapafu kushindw kufanya kazi. Polio Haina tiba.
Lakini chanjo dhidi ya kupooza imesaidia sana katika harkati ya kutokomeza ugonjwa huo duniani.
Ni mataifa matatu tu ambayo bado yanakabiliwa na janga la kupoza ikiwa ni pamoja na - Pakistan, Afghanistan na Nigeria.
Nigeria haijawahi kuripoti kisa chochote cha ugonjwa huotangu mwezi Augosti mwaka 2016, na inatarajiwa kutangazwa kuwa huru dhidio ya polio miezi michache ijayo.
Pakistan ilikuwa inaelekea kutangazwa kuwa huru dhidi ya ugonjwa huo lakini  ilirudi nyuma kutokana na sababu ambazo hazingeweza kuepukika.
Ilikuwa imepunguza viwango vya maambukizi kutoka visa 22,000 mwaka 1994 hadi visa 100 kutoka mwaka 2015 kuendelea mbele..
Lakini mwaka huu umetajwa kuwa mbaya zaidi katika juhudi za kukabiliana na ugonjwa huo.
Serikali ya Pakistani imeripoti visa 21 vya aina ya polio inayofahami- Wild Polio Virus ama WPV1 - kuanzia Juni ikilinganishwa na mwezi wa Agosti mwaka 2017.
Na kadiri watu wanavyokataa watoto wao wapewe chanjo hiyo muhimu ndivyo hatari ya kupata ugonjwa wa kupooza inavyowakabili.
"Nikibisha mlango wa mtu, huwa sina uhakika nitapokelewaje," anasema Khan.
Shirika la Afya Duniani WHO, limetoa taarifa kuelezea hofu yake kuhusu juhudi za taifa hilo kupiga vita polio likionya kuwa hali sio shwari.
</doc>
<doc docid='bbc_141106_ebola_raslimali' lang='swa' type='mono' source_url='http://www.bbc.co.uk/swahili/habari/2014/11/141106_ebola_raslimali' term='ebola'>
UN:Hatuna raslimali za kudhibiti Ebola
Mkuu wa Umoja wa Mataifa anayesimamia kitengo cha kukabiliana na Ebola magharibi mwa Afrika ameiambia BBC kwamba hana raslimali za kuuthibiti ugonjwa huo.
Mkuu wa Umoja wa Mataifa anayesimamia kitengo cha kukabiliana na Ebola magharibi mwa Afrika ameiambia BBC kwamba hana raslimali za kuuthibiti ugonjwa huo.
Tony Banbury amesema kuwa msaada zaidi unahitajika kwa haraka ,licha ya mchango wa Uingereza,Uchina,Cuba na Marekani.
Lakini alikuwa na imani ya kuafikia malengo ya asilimia 70 ya vitanda kwa visa vipya na asilimia 70 ya mazishi kufikia mwezi Disemba.
Idadi ya vifo vilivyothibitishwa na shirika la afya duniani ni 4,818.
Idadi hiyo imeshuka tangu WHO kuripoti takwimu hizo awali ambapo shirika hilo linasema limebadilisha vile takwimu hizo zinavyochukuliwa.
Lakini imesema kwamba katika mataifa yalioathirika vibaya na mlipuko huo ikiwemo Liberia,Sierra Leone na Guinea,maambukizi yameendelea hususan katika miji mikuu
</doc>
<doc docid='bbc_160609_leberia_ebola' lang='swa' type='mono' source_url='http://www.bbc.co.uk/swahili/habari/2016/06/160609_leberia_ebola' term='ebola'>
Liberia kutangazwa isiyo na Ebola
Liberia ambayo ni nchi ya mwisho kuathiriwa na ugonjwa hatari wa ebola, inatarajiwa kutangazwa isiyo na ugonjwa huo baadaye hii leo.
Liberia ambayo ni nchi ya mwisho kuathiriwa na ugonjwa hatari wa ebola, inatarajiwa kutangazwa isiyo na ugonjwa huo baadaye hii leo.
Hii itakuwa mara ya nne taifa hilo la Afrika Magharibi, litatangazwa kuwa lisilo na ugonjwa huo na shirika la afya duniani WHO.
Lakini sasa imepita muda unaohitajika wa siku 42, baada ya matokeo kuonyesha kuwa mtu wa mwisho ambaye alikuwa na ugonjwa huo amepona
Zaidi ya watu 11,000 wameaga dunia tangu mwezi Disemba mwaka 2013 wengi wao nchini Liberia, Guinea na Sierra Leone.
</doc>
<doc docid='bbc_141113_msf_ebola' lang='swa' type='mono' source_url='http://www.bbc.co.uk/swahili/habari/2014/11/141113_msf_ebola' term='ebola'>
MSF kujaribu tiba mpya dhidi ya Ebola
Shirika la Madaktari wasio na mipaka, MSF limesema litafanya majaribio ya tiba mpya ya Ebola katika vituo vitatu Afrika Magharibi.
Shirika la Madaktari wasio na mipaka, MSF limesema litafanya majaribio ya tiba mpya ya Ebola katika vituo vitatu Afrika Magharibi.
Wafanyakazi hao watatumia dawa aina mbili zilizoainishwa na Shirika la Afya duniani, WHO.
Sababu ya kufanyika kwa majaribio hayo ni kuwafanya Wagonjwa kuendelea kuwa hai wakati wa siku 14 za mwanzo tangu maambukizi ya ugonjwa huo.
Taarifa hii inakuja wakati idadi ya waliopoteza maisha kutokana na Ebola kufikia 5,160.
Ugonjwa huo umeelezwa kuathiri zaidi ya watu 14,000, karibu wote kutoka Afrika Magharibi.
Msemaji wa MSF Annick Antierens amesema hatua hiyo mpya inafanywa kwa kushirikiana na watafiti kutoka Uingereza,Ufaransa na Ubelgiji kwa lengo la kutoa nafasi ya waathirika kuwa na matumaini ya kuishi.
</doc>
<doc docid='bbc_habari-46232001' lang='swa' type='mono' source_url='https://www.bbc.co.uk/swahili/habari-46232001' term='ebola'>
Walinda amani wa MONUSCO wauawa DRC: Wamo Watanzania na Malawi
Umoja wa Mataifa umesema walinda wake amani wapatao 7 wameuawa katika mapigano yaliyozuka karibu na mji wa Beni kaskazini mwa Kivu, mashariki mwa Jamhuri ya Kidemokrasi ya Congo.
Umoja wa Mataifa umesema walinda wake amani wapatao 7 wameuawa katika mapigano yaliyozuka karibu na mji wa Beni kaskazini mwa Kivu, mashariki mwa Jamhuri ya Kidemokrasi ya Congo.
Ni eneo lililoathiriwa zaidi na mlipuko wa ugonjwa wa Ebola nchini humo. Bado haijajulikana ni kundi gani la waasi limehusika na mashambulizi.
Akizungumza na Waandishi wa Habari juu ya tukio hilo, msemaji wa Umoja wa Mataifa Stephane Dujarric amesema wanajeshi hao waliokufa,  6 ni kutoka Malawi na 1 Tanzania.
''..Walinda amani wameuawa wakati wa operesheni ya pamoja iliyokuwa ikifanywa na Kikosi cha Kulinda amani cha Umoja wa Mataifa na Jeshi la Congo dhidi ya kundi LA Allied Democratic Foirces linalojulikana kama ADF.
''Taarifa za awali zinaonesha kuwa walinda amani wengine 10 wamejeruhiwa na mmoja hajulikani alipo''. Amesema Dujarric
Walinda amani kadhaa wa jeshi la Congo pia wameripotiwa kuuawa ama kujeruhiwa katika operesheni hiyo.
Katibu mkuu wa Umoja wa Mataifa ametuma salamu za rambirambi kwa familia ya walinda amani waliouawa na serikali ya Jamhuri ya watu wa Malawi na ya Jamhuri ya Muungano ya Tanzania.
Msemaji wa Umoja wa mataifa amesema pia Katibu Mkuu wa Umoja wa Mataifa, Antonio Guterres ameyasisistizia makundi yanayopigana kuacha kuacha mapigano, ambayo yanazidi kusababisha maafa kwa watu na pia ugumu katika kuudhibiti mlipuko wa ugonjwa wa Ebola nchini humo.
Wafanyakazi wa huduma za afya wanapata changamoto kuwapata na kuwahudumia wagonjwa walioambukizwa ugonjwa huo.
Mji wa Beni na vijiji vya jirani, umekuwa ukikabiliwa na mlipuko wa Ebola ambao umeshawaambukiza watu zaidi ya 300.
Mlipuko huu wa Ebola wa tatu kwa ubaya zaidi kuwahi kutokea baada ya ule uliotokea Afrika magharibi mwaka 2013 hadi 2016 ambako watu elfu 28 waliambukizwa  na ule uliotokea Uganda mwaka 2000 ambako wagonjwa 425 waliripotiwa.
Makundi kadhaa ya wapiganaji likiwemo kundi la Ugandan Allied Democratic Forces, yanaendesha shughuli zake katika eneo hilo.
Umoja wa Mataifa umeongeza hali ya tahadhari kutokana na kuendelea kwa mapigano katika eneo hilo na kuonya kuwa ghasia zinaweza kuzuia uchaguzi mkuu unaotarajiwa kufanyika mwezi ujao nchini humo.
</doc>
<doc docid='bbc_habari-49026107' lang='swa' type='mono' source_url='https://www.bbc.co.uk/swahili/habari-49026107' term='ebola'>
WHO yatangaza Ebola kuwa suala la dharura duniani
Shirika la afya duniani, WHO limetangaza ugonjwa wa Ebola nchini Jamuhuri ya Kidemokrasia ya Congo  kuwa ni ''dharura ya kiafya inayohitaji jumuia ya kimataifa kuitazama''.
Shirika la afya duniani, WHO limetangaza ugonjwa wa Ebola nchini Jamuhuri ya Kidemokrasia ya Congo  kuwa ni ''dharura ya kiafya inayohitaji jumuia ya kimataifa kuitazama''.
Hatua hiyo inaweza kuzifanya nchi tajiri zinazotoa msaada kutoa fedha zaidi kukabiliana na ugonjwa huo.
Lakini shirika hilo limesema hatari ya ugonjwa huo kusambaa nje ya Congo si kubwa.
Ugonjwa wa Ebola umesababisha vifo vya watu 1,600 nchini humo.
Juma hili ugonjwa ulibainika mjini Goma, kuliko na wakazi zaidi ya milioni moja.
''Sasa ni wakati wa kuchukua tahadhari, ''Mkuu wa WHO Adhanom Ghebreyesus amewaambia wana habari mjini Geneva siku ya Jumatano, siku ambayo hali ya dharura ilitangazwa.
Amesema amekubali mapendekezo yaliyotolewa kwamba kusiwe na zuio la watu kusafiri au kwa ajili ya kufanya biashara wala kuwapima abiria katika bandari au viwanja vya ndege.
Shirika la msalaba  mwekundu limeunga mkono mapendekezo hayo.
''Ingawa haibadili ukweli wowote kwa waathirika na washirika wanaosaidia kupambana na Ebola, tuna matumaini kuwa itafanya jumuia ya kimataifa kulichukulia kwa uzito unaotakiwa.'' Taarifa ya shirika hilo ilieleza.
Mlipuko wa Ebola ni ugonjwa wa pili kwa ukubwa katika historia ya nchi hiyo, ulianza mwezi Agosti na inaathiri majimbo mawili nchini DRC, Kivu Kaskazini na Ituri.
Zaidi ya watu 2500 wameathiriwa na ugonjwa huo na theluthi mbili kati yao wamepoteza maisha.
Ilichukua siku 224 kwa idadi ya walioathirika kufika 1,000 , lakini ndani ya siku 71 zaidi idadi ilifika 2,000.
Watu takribani 12 huripotiwa kupata ugonjwa huo kila siku.
Wafanyakazi wa afya wamekua wakipata vikwazo vya kutoaminika na machafuko nchini humo.
Watu wengine hawawaamini watoa huduma za afya, hivyo hufanya watu wenye dalili za ugonjwa huo kukwepa matibabu, hali hii inawia vigumu kuzuia kuenea kwa virusi vya ebola.
Ingawa zaidi ya watu 1,300 wamepoteza maisha tangu mwezi Agosti, Shirika la misaada la Oxfam linasema linakutana na watu kila siku ambao hawaamini kama kuna virusi vya ebola.
Tangu mwezi Januari kulikua na matukio 198 ya mashambulizi dhidi ya vituo vya afya, na kusababisha majeruhi 58.
Shirika la afya duniani WHO, limesema kuwa hatari ya kusambaa zaidi si kubwa sana, lakini inawezekana ugonjwa huo kuingia nchi jirani.
Ebola ni nini?
â¾Ebola ni ugonjwa unaoambukizwa na virusi ambapo aliyepata maambukizi hupata dalili za homa, uchovu, maumivu ya viungo na koo.
â¾Kisha mgonjwa hutapika, kuharisha na kutoka damu.
â¾Watu huambukizwa kwa njia ya kugusana, njia ya mdomo na pua, pia kwa njia ya damu, matapishi, kinyesi,majimaji ya kwenye mwili wa mtu mwenye Ebola
â¾Wagonjwa hupoteza maisha kutokana na kupungukia maji mwilini na viungo kushindwa kufanya kazi.
</doc>
<doc docid='bbc_141130_ebola_who' lang='swa' type='mono' source_url='http://www.bbc.co.uk/swahili/habari/2014/11/141130_ebola_who' term='ebola'>
WHO:Watu 7000 wamefariki na ebola
Hesabu mpya kuhusu mlipuko wa ugonjwa wa Ebola iliyotolewa na shirika la afya duniani WHO inaonyesha kuwa karibu watu 7000 wameaga duian kutokana na ugonjwa wa Ebola wengi wakiwa eneo la Afrika magharibi.
Hesabu mpya kuhusu mlipuko wa ugonjwa wa Ebola iliyotolewa na shirika la afya duniani WHO inaonyesha kuwa karibu watu 7000 wameaga duian kutokana na ugonjwa wa Ebola wengi wakiwa eneo la Afrika magharibi.
Hili ni ongezeko la zaidi ya watu 1000 tangu WHO itoe hesabu yake ya mwisho siku nne zilizopita.
Sehemu kubwa ya ongezeko hilo iliripotiwa nchini Liberia
Mkuu wa ujumbe wa umoja wa mataifa unaohusika na ugonjwa wa Ebola Antony Banburry anasema kuwa kwa sasa nchi iliyoathirika zaid ni Sierra Leone ambapo karibu visa 500 vya ugonjwa wa Ebola huripotiwa kila wiki.
Amesema kuwa maziko ambayo ndiyo chanzo kikubwa cha maambukizi bado hayafanywi kwa njia iliyo salama.
</doc>
<doc docid='bbc_160403_liberia_2nd_ebola_case' lang='swa' type='mono' source_url='http://www.bbc.co.uk/swahili/habari/2016/04/160403_liberia_2nd_ebola_case' term='ebola'>
Mtu wa pili apatikana na Ebola Liberia
Maafisa wakuu wa idara ya Afya nchini Liberia wamethibitisha kutokea kwa kisa cha pili cha mgonjwa wa Ebola.
Maafisa wakuu wa idara ya Afya nchini Liberia wamethibitisha kutokea kwa kisa cha pili cha mgonjwa wa Ebola.
Taarifa hiyo ni pigo kwa kampeini ya taifa hilo la Magharibi mwa Afrika kutokomeza kabisa ugonjwa huo uliosababisha maafa makubwa  katika mlipuko uliotokea yapata miaka miwili iliyopita.
Aidha tangazo hilo limewadia miezi miwili pekee tangu ugonjwa huo hatari  kutangazwa kuisha nchini humo.
Mtoto wa mwanamke mmoja aliyefariki kutokana na ugonjwa huo mapema wiki hii anatibiwa kwenye kituo cha uangalizi mjini Monrovia.
Maafisa wa Afya wanafanya uchunguzi kujua ni vipi mwanamke huyo na mtoto wake wa miaka mitatu waliweza kuvuka kutoka Guinea kuingia Liberia.
Liberia imefunga mipaka yake kwa muda baada ya visa vya Ebola kuripotiwa nchini Guinea.
Shirika la Afya duniani WHO limesema lina aamini visa vilivyoripotiwa hivi sasa vinaweza kudhibitiwa.
</doc>
<doc docid='bbc_habari-50285506' lang='swa' type='mono' source_url='https://www.bbc.co.uk/swahili/habari-50285506' term='ebola'>
Mwanahabari anayehamasisha kuhusu Ebola ameuawa DR Congo
Serikali nchini Jamhuri ya Kidemokrasia ya Congo na imelaani mauaji ya mwanahabari anayehamasisha kuhusu Ebola.
Serikali nchini Jamhuri ya Kidemokrasia ya Congo na imelaani mauaji ya mwanahabari anayehamasisha kuhusu Ebola.
Katika taarifa ya pamoja ya wizara ya afya ya nchi hiyo kwa ushirikiano na mashirika ya ya kimataifa yanayohusika na mapambano dhidi ya ugonjwa hatari wa Ebola wamelaani vikali mashambulio yaliyofanyika  usiku wa Jumamosi katika kijiji cha Lwemba mkoani Ituri kaskazini mashariki mwa DRC.
Wanajeshi wanasema waliwatambua washambuliaji waliovamia nyumba ya Papy Mumbere Mahamba katika kijiji cha Lwebma, eneo la Kaskazini mashariki mwa mkoa wa Ituri, na kumuua, kumjeruhi mke wake na kuteketeza moto nyumba yao.
Chanzo cha mauaji hayo bado hakijajulikana jap mamlaka za nchini humo imeanza uchunguzi kubaini ikiwa ilihusiana na mapambano dhidi ya Ebola.
Washukiwa wawili wanazuiliwa kuhusiana na mauaji hayo
DR Congo inashuhudia mlipuko hatari wa virusi hatari vya Ebola epidemic kwa mara ya pili.
Watu wanaofanya kazi ya kukabiliana na ebola mara kwa mara wanalengwa na nakubdi ya watu wanaopinga juhudi zao.
Mhariri wa BBC, Will Ross anasema katika kipindi cha mwaka mmoja uliopita wahudumu kadhaa wa afya wameshambuliwa na watu wanaopinga kampeini ya kukomesha ebola.
Mahambulio hayo yanaaminiwa kuwa kuchochewa na imani ya watu wengi kwamba virusi vya ebola ni njama ya uwongo, hali ambayo imechangia watu kutowaamini watu wanaofanya kazi katika sekta ya afya.
Wataalamu wa afya wakiomba watu kukomesha matambiko ya jadi wakati wa mazishi ili kuhakikisha mtu hajiweki katika hatari ya maambukizi, kwa mfano huzua husababisha chuki.
Watu wengine hata wanafikiria hakuna Ebola na kwamba ni kitu kilichobuniwa na wataalamu wa matibabu ili wapate kazi za mishahara mikubwa.
Nini kilifanyika?
Bw. Mahamba alikuwa akiendesha kipindi cha kuhamasisha watu kuhusu katika kituo cha redio cha kijamii shambulio hilo lilipofanyika.
Profesa Steve Ahuka, mshirikishi wa kitaifa wa wa mapambano dhidi ya Ebola, alithibitisha ripoti kutoka kwa wanajeshi kuwa "mhudumu wa kijamii" aliyekuwa anajihusisha na mapambano dhidi ya Ebola.
Wanahabari katika kituo cha Redio cha Lwemba, alipokuwa nafanya kazi, pia wamethibitisha tukio hilo. Jacques Kamwina aliambia shirika la habari la AFP kwamba Mahamba alichomwa kisu hadi kufa.
Hali ya Ebola ikoje  DRC?
Taifa hilo lilitangaza ugonjwa huo kuwa janga la kitaifa mwezi Agosti 2018. Zaidi ya watu 2,000 walifariki kutokana na ugonjwa huo huku visa vingine 3,000 vya maambukizi vikithibitishwa, kwa mujibu wa  Shirika la Afya Duniani (WHO).
Mlipuko huo iliathiri zaidi mikoa ya Kivu Kaskazini,Kivu Kusini na Ituri.
Mwezi Julai, WHO: Mlipuko wa Ebola janga la dharura
Juhudi za kukabiliana na mlipuko wa ugonjwa huo zimelemazwa na mashambulio dhidi ya wafanyikazi wa afya katika vituo vya kutoa huduma za matibabu.
</doc>
<doc docid='bbc_140605_ebola_guinea' lang='swa' type='mono' source_url='http://www.bbc.co.uk/swahili/habari/2014/06/140605_ebola_guinea' term='ebola'>
208 wafariki kutokana na Ebola Guinea
Maafisa wa afya duniani wanaarifu kuwa watu wasiopungua 208 wameaga dunia kutokana na virusi vya Ebola nchini Guinea baada ya ugonjwa huo kusambaa kwa siku za hivi karibuni.
Maafisa wa afya duniani wanaarifu kuwa watu wasiopungua 208 wameaga dunia kutokana na virusi vya Ebola nchini Guinea baada ya ugonjwa huo kusambaa kwa siku za hivi karibuni.
Angaa watu 21 waliaga dunia na visa vingine 37 vinavyohusiana na Ebola kuripotiwa kati ya tarehe 29 mwezi Mei na tarehe 1 mwezi Juni na kufikisha idadi ya visa hivyo kufikia 328 katika taifa hilo lililoko magharibi mwa Afrika.
Kati ya visa hivi, 193 vilithibitishwa kupitia vipimo vya maabara.
Hadi sasa, hakuna dawa za kuzuia wala kutibu Ebola- moja kati ya virusi hatari sana duniani.
Zaidi ya nusu ya vifo vya hivi karibuni vilitokea kusini mwa eneo la Guekedou, mahali ambapo ugonjwa huo ulianzia.
Visa vitatu vimedhibitishwa na vingine 10 vinavyodhaniwa kuwa wa ugonjwa huo vimeripotiwa katika nchi Jirani ya Sierra Leone.
Inaaminika kuwa watu kumi wameaga dunia katika taifa hilo, huku wengine kumi wakifariki nchini Liberia.
Wanaotoa misaada ya matibabu wamesema kuwa sababu moja ya ongezeko la ugonjwa huo ni kuwa watu wanakataa kwenda hospitalini kutibiwa na badala yake kuwaendea waganga.
Homa hiyo ina uwezo ya kuuwa hadi asilimia 90 ya walioathiriwa na huambukizwa wakati maji maji ya mwili, kama vile damu, mkojo na jasho la mtu au mnyama aliyeambukizwa yanapogusana na ya mtu mwingine.
Hata hivyo, binadamu wana nafasi nzuri ya kupona iwapo ugonjwa huo utatambuliwa mapema na kupata matibabu.
Wataalamu kutoka shirika la afya ulimwenguni pamoja na madaktari wasio na mipaka wanaofanya kazi katika eneo hilo wanachunguzwa baada ya uwezekano wa kuathiriwa na Ebola.
</doc>
<doc docid='bbc_50894786' lang='swa' type='mono' source_url='https://www.bbc.co.uk/swahili/50894786' term='ebola'>
Makundi ya waasi bado yanahatarisha maisha ya watu wa mashariki mwa Jamuhuri ya Congo
Makundi ya waasi ndani na nje ya Jamuhuri ya kidemokrasia ya congo, yamekuwa tishio kubwa kwa usalama wa raia katika sehemu za mashariki mwa taifa hilo la afrika ya kati ambalo limekuwa na mizozo ya vita kwa miongo kadhaa.
Makundi ya waasi ndani na nje ya Jamuhuri ya kidemokrasia ya congo, yamekuwa tishio kubwa kwa usalama wa raia katika sehemu za mashariki mwa taifa hilo la afrika ya kati ambalo limekuwa na mizozo ya vita kwa miongo kadhaa.
Jeshi la Congo pamoja na vikosi vya Umoja wa mataifa (MONUSCO) vimekuwa vikifanya juhudi za kupambana na waasi kupitia operesheni za kijeshi dhidi ya wanamgambo wakiwemo wa kundi la ADF na FDLR bila mafanikio hadi sasa.
Mwandishi wa BBC, Byobe Malenga, alituandalia makala ifuatayo.
Uhaba wa usalama umekuwa kilio kikubwa kwa raia wa mashariki mwa DRC kutokana na vita vya mara kwa mara, uporaji wa mali pamoja na mauaji yanayodaiwa kutekelezwa na makundi ya waasi wa ndani na wa nje ya nchi.
Maeneo yanayo athirika zaidi ni mikoa ya Kivu kaskazini, kivu kusini, mkoa wa ituri na Tanganyika.
"Hali hiyo sio tete tu katika maeneo hayo ya Beni, lakini pia katika maeneo ya Minembwe huko mkoa wa kivu ya kusini ambapo kumekuwa na vita vya mara kwa mara na raia kuuawa,"
Huyu ni mmoja wa raia kutoka mji wa Beni, anaeleza hali anayoishi kwa sasa.
Hata hivyo wanaharakati wa haki za binadamu wanadai kwamba jeshi ndilo lakulaumiwa.
Hivi karibuni, makundi makubwa ya waandamanaji yalichoma ofisi za meya wa mji wa Beni na kushambulia vituo vya MONUSCO mjini Beni, Butembo na GOMA katika kueleza kero zao za kutaka vikosi vya umoja wa mataifa Monusco kuondoka nchini DRC.
Ni mwezi mmoja na wiki kadhaa sasa toka jeshi la taifa lianzishe operesheni za kijeshi dhidi ya makundi ya uasi hapa nchini, kwa lengo lakutokomeza makundi hayo, kundi la ADF na FDLR yakiwa mstari wa mbele.
Hata hivyo Jemedari Leo Kasonga msemaji wa jeshi nchini DRC, amewaelezea wanahabari mafanikio na hatua zilizofikiwa za operesheni hizo.
Licha ya serikali kujinadi kufanikiwa kwa kiasi kikubwa dhidi ya makundi ya waasi, mashirika ya kiraia yanasema kuwa kuna mapungufu na ni lazima jeshi likubali kusaidiwa na vikosi kutoka Monusco ao kutoka mataifa mingine .
Hivi karibuni shirika la Cepadho lilichapisha ripoti inayoelezea mauaji ya watu 150 katika kipindi cha wiki 5.
Hali hiyo inajiri wakati kukishuhudiwa mlipuko wa ugonjwa wa virusi vya Ebola katika mikoa ya Ituri na kivu kaskazini - ugonjwa uliochangia vifo vya zaidi ya watu 2200.
Hali hivyo imekuwa ikiwapa wasiwasi watu wengi na baadhi wanahofia kuwa huenda hali ikiwa mbaya zaidi iwapo serekali pamoja na jumuia ya ukanda wa maziwa makuu, hazitachukua hatua za haraka.
</doc>
<doc docid='bbc_160225_ebola_longterm_effect_health' lang='swa' type='mono' source_url='http://www.bbc.com/swahili/habari/2016/02/160225_ebola_longterm_effect_health' term='ebola'>
Ebola ina madhara ya kudumu kwa afya
Utafiti umebaini kuwa wahasiriwa wa ugonjwa wa Ebola wana madhara mengi tu ya kiafya hata baada ya kusemekana kuwa wamepona maambukizi hayo.
Utafiti umebaini kuwa wahasiriwa wa ugonjwa wa Ebola wana madhara mengi tu ya kiafya hata baada ya kusemekana kuwa wamepona maambukizi hayo.
Madaktari katika taasisi ya afya nchini Marekani (US National Institutes of Health) wamegundua kuwa idadi kubwa ya wahathirika wa Ebola wamepatikana kuwa na upungufu mkubwa wa kinga mwilini, kupoteza kumbukumbu mbali na kukumbwa na msongo wa mawazo takriban miezi 6 tangu waondoke  katika vituo vya matibabu ya wagonjwa wa Ebola.
Wengi wa waathiriwa wa  ugonjwa huo wa Ebola wametishia kujitia kitanzi.
Zaidi ya  watu 17,000 Magharibi mwa Afrika walipona kufuatia maambukizi ya Ebola.
Utafiti huo ulitolewa katika kongamano la madaktari  wa maradhi ya kiakili  (Academy of Neurology), kama sehemu ya mwanzo mwanzo wa utafiti wa kina kuhusu madhara ya Ebola.
Uchunguzi wa awali wa waathiriwa 82, ulithibitisha kuwepo kwa matatizo ya kisaikolojia na maradhi ya kiakili kama vile homa kali ya uti wa mgongo na hata kukosa ufahamu kabisa wakati maradhi hayo hayajadhibitiwa.
Thuluthi mbili ya wahasiriwa iliripoti udhaifu wa mwili, mauamivi ya kichwa ya mara kwa mara,msongo wa mawazo, ndoto za kutisha na wakati mwengine usahalifu.
Wawili kati yao walijaribu kujiua wakati wa utafiti huu.
Daktari Lauren Bowen, kutoka kwa taasisi ya magonjwa ya kiakili ameiambia BBC kuwa ''inasikitisha kuwa vijana hao wachanga wanakabiliwa na magonjwa ambayo kwa kawaida yanahusishwa na watu wenye umri mkubwa''.
''kwa vijana wanaokwenda shuleni bila shaka wanasusia kurejelea masomo yao  na kama ni waajiriwa hata kazi huwashinda na wengi wanashindwa kupata usingizi.
''Kwa vijana hao Ebola haijawaondokea maishani mwao.''
Maambukizi ya Ebola huathiri vibaya uwezo wa mwili kupambana na maradhi mengine.
Dalili zingine hupotea mara moja lakini zingine huchukua muda mrefu kufifia.
Vile vile  utafiti umegundua kuwa asilimia 38% ya wanaume wamepatikana wakiwa  na virusi vya Ebola katika mbegu zao za kiume  takriban mwaka mmoja baada ya kupona Ebola.
Katika kisa kimoja mwanaume mmoja alipatikana na virusi vya Ebola takriban mwaka mmoja u nusu  baadaye.
Hali hiyo imesababisha taharuki ya kurejea kwa mlipuko wa Ebola kwani wanaume 4 kati ya 100 ndio wanaoujikinga wakati wanaposhiriki mapenzi kwa kutumia mpira.
Kimsingi madaktari hao wanasema kuwa itachukua muda mrefu kuelewa madhara ya Ebola kwa afya wa waathirika waliopona.
</doc>
<doc docid='bbc_141221_liberia_uchaguzi' lang='swa' type='mono' source_url='http://www.bbc.co.uk/swahili/habari/2014/12/141221_liberia_uchaguzi' term='ebola'>
Wapiga kura wahofia Ebola Liberia
Idadi ndogo ya wapiga kura imeripotiwa kwenye kura ya kuwachagua maseneta nchini Liberia.
Idadi ndogo ya wapiga kura imeripotiwa kwenye kura ya kuwachagua maseneta nchini Liberia.
Kura hiyo ilikuwa imeahirishwa mara mbili kutokana na mlipuko wa ugonjwa wa ebola na huenda hofu ya ugojwa huo iliosababisha watu kukosa kufika kwa vituo vya kupigia kura.
Wapiga kura walishauriwa kusimama umbali wa mita moja kutoka kwa mtu mmoja hadi kwa mwingine walipokuwa wakipanga milolongo kupiga kura baada ya viwango vyao vya joto kuchukuliwa na maafisa wa afya.
Kwenye taifa jirani la Guinea waandamanaji waliwazuia wafanyikazi wa shirika la madaktari wasio na mipaka MSF kuweka kituo cha ebola kusini mwa nchi hiyo.
Polisi wanasema kuwa mahema yalichomwa na wafanyikazi wakafukuzwa na megenge ya vijana.
Jamii kwenye sehemu zingine za magharibi mwa afrika zilipinga jitihada za kukabiliana na ugonjwa huo zikihofia kuwa huenda zikapata maambukizi kutoka kwa wafanyikazi wa kutoa huduma za afya.
</doc>
<doc docid='bbc_habari-49126996' lang='swa' type='mono' source_url='https://www.bbc.co.uk/swahili/habari-49126996' term='ebola'>
Saudi Arabia yatangaza kusitisha zoezi la utoaji viza kwa mahujaji wa Drc
Saudi Arabia haitatoa viza ya kusafiria kwa mahujaji kutoka nchini Jamuhuri ya Kidemokrasia ya Congo, imeeleza wizara ya mambo ya nje katika taarifa yake.
Saudi Arabia haitatoa viza ya kusafiria kwa mahujaji kutoka nchini Jamuhuri ya Kidemokrasia ya Congo, imeeleza wizara ya mambo ya nje katika taarifa yake.
Wizara imesema uamuzi ulifikiwa kutokana na uamuzi wa shirika la afya duniani, WHO kutangaza kuwa mlipuko wa ugonjwa wa Ebola nchini DRC ni suala la dharura inayohitaji kushughulikiwa na jumuia ya kimataifa.
''Mpango wa kutoa viza kwa watu wanaoingia kutoka DRC umesimamishwa, kwa ajili ya usalama wa mahujaji,'' wizara.
Saudi Arabia awali ilisema takribani watu 410 kutoka nchini DRC wanatarajia kwenda kuhiji mjini Makka baadae mwezi huu, Kiongozi wa kiislamu nchini Drc, Imamu Djuma Twaha, aliiambia BBC.
''Kuna watu walikuwa wamejiandaa kwa miaka mingi, wakati mwingine miaka kumi wakijichanga kiasi cha pauni 3,400 kwa ajili ya kufanya safari kwa ajili ya hija,'' alieleza.
WHO ilitangaza hali ya dharura kutokana na mlipuko wa Ebola tarehe 17 mwezi Julai, lakini imezitaka nchi kutofunga mipaka yao dhidi ya watu wanaofanya safari au biashara.
Kwa nini wanaotoroka mapigano DRC wanaathiri 'juhudi za kudhibiti Ebola'
Zaidi ya watu 2,000 wameripotiwa kuugua Ebola nchini DRC
Hali ni mbaya kiasi gani nchini humo?
Mlipuko wa Ebola ni ugonjwa wa pili kwa ukubwa katika historia ya nchi hiyo, ulianza mwezi Agosti na inaathiri majimbo mawili nchini DRC, Kivu Kaskazini na Ituri.
Zaidi ya watu 2500 wameathiriwa na ugonjwa huo na theluthi mbili kati yao wamepoteza maisha.
Ilichukua siku 224 kwa idadi ya walioathirika kufika 1,000 , lakini ndani ya siku 71 zaidi idadi ilifika 2,000.
Watu takribani 12 huripotiwa kupata ugonjwa huo kila siku.
Kwanini ugonjwa huu haujadhibitiwa?
Wafanyakazi wa afya wamekua wakipata vikwazo vya kutoaminika na machafuko nchini humo.
Watu wengine hawawaamini watoa huduma za afya, hivyo hufanya watu wenye dalili za ugonjwa huo kukwepa matibabu, hali hii inawia vigumu kuzuia kuenea kwa virusi vya ebola.
Ingawa zaidi ya watu 1,300 wamepoteza maisha tangu mwezi Agosti, Shirika la misaada la Oxfam linasema linakutana na watu kila siku ambao hawaamini kama kuna virusi vya ebola.
Tangu mwezi Januari kulikua na matukio 198 ya mashambulizi dhidi ya vituo vya afya, na kusababisha majeruhi 58.
</doc>
<doc docid='bbc_150321_ebola_liberia' lang='swa' type='mono' source_url='http://www.bbc.co.uk/swahili/habari/2015/03/150321_ebola_liberia' term='ebola'>
Kisa kipya cha Ebola chapatikana Liberia
Kisa kipya cha ugonjwa wa ebola kimegunduliwa nchini Liberia wiki chache kabla ya nchi hiyo kutangazwa kuwa isiyokuwa na ugonjwa huo.
Kisa kipya cha ugonjwa wa ebola kimegunduliwa nchini Liberia wiki chache kabla ya nchi hiyo kutangazwa kuwa isiyokuwa na ugonjwa huo.
Mkuu wa kundi linalohusika na kudhibiti ugonjwa wa ebola nchini humo ameiambia BBC kuwa mwanamume mmoja ambaye alipelekwa kwenye kituo cha matibau siku ya alhamisi alipatikana akiwa na ugonjwa wa ebola.
Wiki mbili zilizopita mgonjwa wa mwisho wa ugojwa wa ebola (Beatrice Yardolo) aliruhusiwa kuondoka hospitalini kwenye mji mkuu wa nchini hiyo Monrovia.
Liberia ilikuwa imesalia na siku 40 kabla ya kutangazwa kuwa isiyo na ugonjwa wa ebola kulingana na taratibu za shirika la afya duniani WHO.
Zaidi ya watu 4000 wameaga dunia nchini Liberia kutokana na ugonjwa wa ebola.
</doc>
<doc docid='bbc_140923_nigeria_ebola' lang='swa' type='mono' source_url='http://www.bbc.co.uk/swahili/habari/2014/09/140923_nigeria_ebola' term='ebola'>
Ebola bado tishio Nigeria
Jitihada zimeendelea kufanywa katika nchi kadhaa za Afrika magharibi na jumuia ya kimataifa kupambana na ugonjwa wa ebola ambao umeathiri nchi za Sierra Leone,Liberia , Guinea hali kadhalika Nigeria kwa kiasi kikubwa huku Serikali za nchi hizo zikifanya jitihada za kujinusuru na ugonjwa huo.
Jitihada zimeendelea kufanywa katika nchi kadhaa za Afrika magharibi na jumuia ya kimataifa kupambana na ugonjwa wa ebola ambao umeathiri nchi za Sierra Leone,Liberia , Guinea hali kadhalika Nigeria kwa kiasi kikubwa huku Serikali za nchi hizo zikifanya jitihada za kujinusuru na ugonjwa huo.
Baadhi ya shule Nchini Nigeria zimefunguliwa baada ya kuchelewa kwa zaidi ya wiki mbili kwa lengo la kujaribu kuzuia maambukizi ya ugonjwa ebola lakini shule zilizopo mjini lagos ambapo ndio kitovu cha ugonjwa huo zitaendelea kufungwa mpaka mwezi ujao .
Shirikisho la walimu nchini humo linaitaka serikali kuchukua hatua ili kuzuia tishio la maambukizi ya ugonjwa wa ebola kwa wanafunzi, na kusema kuwa wamesitisha mgomo
Wakati huo huo, Shirika la Afya Duniani (WHO) limesema kuwa maambukizi ya virusi vya ebola yamedhibitiwa nchini Nigeria na Senegal miongoni mwa nchi tano ambazo ugonjwa wa ebola umeua karibia watu 2800.
Raia wa Nchi jirani Sierra Leone walilazimika kujifungia ndani wa mda wa siku tatu kujinusuru na ebola zoezi ambalo viongozi wamesema kuwa limefanikiwa.
</doc>
<doc docid='bbc_150106_chanjo_ebola' lang='swa' type='mono' source_url='http://www.bbc.co.uk/swahili/habari/2015/01/150106_chanjo_ebola' term='ebola'>
Chanjo dhidi ya Ebola yatolewa
Wanasayansi kutoka chuo kikuu cha Oxford wameaza kutoa chanjo dhidi ya Ebola kwa Watu waliojitolea.
Wanasayansi kutoka chuo kikuu cha Oxford wameaza kutoa chanjo dhidi ya Ebola kwa Watu waliojitolea.
Majaribio haya yanahusisha Watu 72 wenye umri wa kati ya miaka 18-50.
majaribio ya awali yaliyofanywa kwa Nyani yalionesha ufanisi wa chanjo ya Ebola.
Watu waliojitolea chuoni hapo ni binaadamu wa kwanza kupata chanjo hiyo.
Dokta Matthew Snape kutoka idara ya Chanjo chuo cha Oxford amesema mpango huu unalenga kuwapa chanjo washiriki wote ndani ya mwezi mmoja.
Majaribio haya yanalenga kuelewa usalama wa Chanjo hiyo.
Waratibu wa mpango wa majaribio ya chanjo dhidi ya Ebola wamesema chanjo hiyo haisababishi mtu aliyeipata kuathiriwa na Ebola.
Wataalam wa maswala ya chanjo kutoka Kampuni ya Johnson and Johnson wamesema wana matumaini kuwa watafanya majaribio ya awamu ya pili barani Afrika na Ulaya ndani ya miezi mitatu kisha Chanjo hiyo itapatikana kwa ajili ya matumizi nchini Liberia, Guinea na Sierra Leone katikati ya mwaka huu.
</doc>
<doc docid='bbc_140825_ebola_drc' lang='swa' type='mono' source_url='http://www.bbc.co.uk/swahili/habari/2014/08/140825_ebola_drc' term='ebola'>
DRC: Watu wawili wafa kwa Ebola
Serikali ya Jamhuri ya Kidemokrasi ya Congo imesema watu wawili wamekufa kutokana na ugonjwa wa Ebola, uliolipuka kaskazini-magharibi mwa nchi hiyo.
Serikali ya Jamhuri ya Kidemokrasi ya Congo imesema watu wawili wamekufa kutokana na ugonjwa wa Ebola, uliolipuka kaskazini-magharibi mwa nchi hiyo.
Hao ni wagonjwa wa kwanza wa Ebola kuripotiwa nje ya Afrika Magharibi tangu kuzuka kwa ugonjwa huo huko, ingawaje haijaeleweka wazi kama vifo vya watu hao vinahusiana na mlipuko wa Ebola katika nchi za Afrika Magharibi.
Mpaka sasa watu 1,427 wamekufa kutokana na maambukizo ya virusi vya Ebola.
Shirika la Afya Duniani, WHO limesema kasi na kiwango cha milipuko hiyo hakijawahi kutokea hapo kabla.
Watu wanaokadiriwa kufikia 2,615 Afrika Magharibi wameambukizwa ugonjwa wa Ebola tangu uzuke mwezi Machi mwaka huu.
Hakuna tiba inayojulikana kutibu ugonjwa huu lakini baadhi ya watu walioambukizwa virusi vya Ebola wamepata nafuu baada ya kupewa dawa ya Zmapp iliyo katika majaribio. Hata hivyo dawa hiyo imeadimika kwa sasa.
Pia Jumapili, mfanyakazi wa afya wa Uingereza aliambukizwa ugonjwa wa Ebola nchini Sierra Leone na kurejeshwa Uingereza akisafirishwa na ndege ya jeshi la Uingereza, RAF. Ni mgonjwa wa kwanza Mwingereza kuthibitishwa kuambukizwa virusi vya Ebola wakati wa mlipuko wa sasa wa ugonjwa huo.
Marekani imetuma vifaa vya tiba kusaidia kupambana na mlipuko wa Ebola nchini Liberia.
Watu kadha wamekufa katika kipindi cha mwezi uliopita baada ya kuugua homa isiyojulikana katika jimbo la Equateur katika Jamhuri ya Kidemokrasi ya Congo.
Jumapili, Waziri wa Afya wa DR Congo Felix Kabange Numbi amesema watu wawili kati ya wanane waliopimwa ugonjwa Ebola wamethibitika kuambukizwa ugonjwa huo.
Ameiambia BBC kuwa eneo la karantini litawekwa katika eneo la kipenyo cha kilomita za mraba 100 katika eneo la Boende ambao wagonjwa wamegundulika.
Amesema huu ni mlipuko wa saba wa ugonjwa wa Ebola nchini DR Congo.
Virusi vya ugonjwa wa Ebola kwa mara ya kwanza viligundulika nchini humo mwaka 1976 karibu na Mto Ebola.
Bwana Numbi amesema vipimo zaidi vinafanyika.
Jumamosi, bunge la Sierra Leone lilipitisha sheria mpya kuwa ni kosa la jinai kuwaficha wagonjwa wa Ebola.
Tayari watu zaidi wamekufa katika mlipuko huu wa Ebola kuliko milipuko mingine iliyowahi kutokea. Kama sheria hiyo itaidhinishwa na rais, wale wanaokamatwa kwa kuwaficha wagonjwa watakabiliwa na adhabu ya kifungo jela cha kufikia miaka miwili.
Hatua hii imekuja baada ya Ivory Coast kufunga mipaka yake ya nchi ili kuzuia kuenea kwa ugonjwa wa Ebola nchini humo.
Nchi hiyo tayari imepiga marufuku safari za ndege kwenda na kutoka Sierra Leone, Liberia na Guinea.
Gabon, Senegal, Cameroon na Afrika Kusini zimechukua hatua kama hizo.
Shirika la Afya Duniani linasema upigaji marufuku safari za ndege hakusaidii, na kinachotakiwa ni madaktari zaidi na maafisa kusaidia kuwafuatilia walioambukizwa Ebola, ikiwa ni pamoja na kuwa na maabara zaidi za kuhama.
Wiki iliyopita, madaktari wawili wa Marekani waliruhusiwa kutoka hospitalini nchini Liberia baada ya kupewa dawa ya ZMapp drug, wakati ambapo madaktari watatu wa Liberia pia wanaendelea vema.
Ugonjwa wa Ebola unaenezwa kati ya binadamu kwa kugusana moja kwa moja na majimaji ya mtu aliyeambukizwa ugonjwa huo. Ni moja kati ya magonjwa hatari kuliko yote duniani, ambapo asilimia 90 ya watu wanaoambukizwa ugonjwa wa Ebola hufariki dunia.
</doc>
<doc docid='bbc_150102_ebola_un' lang='swa' type='mono' source_url='http://www.bbc.co.uk/swahili/habari/2015/01/150102_ebola_un' term='ebola'>
UN:Itachukua mda mrefu kuangamiza Ebola
Kiongozi wa ujumbe wa ebola katika shirika la Umoja wa Mataifa amesema kuwa harakati za kukabiliana na ugonjwa huo zinazochukuliwa hazijafikia kiwango cha kuuangamiza katika eneo la Afrika Magharibi.
Kiongozi wa ujumbe wa ebola katika shirika la Umoja wa Mataifa amesema kuwa harakati za kukabiliana na ugonjwa huo zinazochukuliwa hazijafikia kiwango cha kuuangamiza katika eneo la Afrika Magharibi.
Katika mkutano na vyombo vya habari nchini Ghana,Tony Banburry amesema kuwa jamii ya kimataifa imekuwa ikikabiliana na ugonjwa huo na huenda ikachakua mda mrefu kabla ya kudhibitiwa.
Hatahivyo amesema kuwa anaamini jamii ya kimataifa itafaulu katika kuuangamiza mlipuko huo mwaka 2015.
Virusi vya ugonjwa huo vimewaua takriban watu 8000 hususan nchini Sierra Leone ,liberia na Guinea.
</doc>
<doc docid='bbc_141022_liberia_ebola' lang='swa' type='mono' source_url='http://www.bbc.co.uk/swahili/kwa_kina/2014/10/141022_liberia_ebola' term='ebola'>
Ebola ilivyosababisha vilio Liberia
Mfanyakazi mmoja wa Liberia katika Shirika la madaktari la Medecins Sans Frontieres (MSF) anaeleza namna alivyopoteza familia yake kubwa kutokana na ugonjwa wa Ebola.
Mfanyakazi mmoja wa Liberia katika Shirika la madaktari la Medecins Sans Frontieres (MSF) anaeleza namna alivyopoteza familia yake kubwa kutokana na ugonjwa wa Ebola.
Tayari ametenganishwa na familia yake kutokana na kazi yake, habari hizo zilikuwa ni vigumu kuvumilia kwa namna zilivyomuumiza.
Lakini aliokolewa katika hali ya kuchanganyikiwa baada ya kusikia mtoto wake wa kiume mwenye umri wa miaka 18 ambaye alikuwa mtu wa 1,000 kutibiwa na taasisi moja ya kujitolea kupona maambukizi ya virusi vya Ebola.
Tarehe 21 Septemba, ni siku ambayo sitaweza kuisahau: Nilikuwa nje nikifanya kazi na shirika la MSF kama afisa uenezi wa afya, nikitembelea vijiji na kuwaambia watu juu ya Ebola. Nikapata simu kutoka kwa mke wangu. Nikajibu simu hiyo lakini hakuna mtu aliyeongea.
Alikuwa akiishi katika mji mkuu wa Monrovia, na watoto wetu watatu, wakati mimi nikiwa nafanya kazi Foya, kaskazini mwa Liberia.
Wakati huo Ebola ilikuwa imeingia Liberia kwa hiyo nikajaribu kuzungumza na familia yangu juu ya virusi vya Ebola na kuwaelimisha, lakini mke wangu hakuamini.
Nilimpigia simu mke wangu nikimtaka kuondoka Monrovia na kuwaleta watoto kaskazini, hakusikia, alipinga kuwepo kwa Ebola.
Baadaye usiku huo, kaka yangu alinipigia simu: "Mke wako amekufa."
Nilisema: "Nini?" Alisema: "Bendu amekufa."
Nilidondosha simu; Niliitupa mbali na ikavunjika vipande.
"Hakuwa na dalili yoyote ya kutapika au kuharisha, lakini alionekana kuchoka"
Tulikuwa pamoja kwa miaka 23. Ni yeye peke yake aliyeelewa fika maisha yangu.
Nilihisi kwamba nilipoteza kumbukumbu yangu yote. Macho yangu yalikuwa wazi, lakini sikujua nilikuwa naangalia nini, Sikuwa naona. Baadaye wiki hiyo hiyo, nilipata simu nyingine kutoka Monrovia.
Kaka yangu, ambaye alikuwa akifanya kazi ya uuguzi, alikuwa akimhudumia mke wangu.
Lakini aliambukizwa na alikufa pia.
Halafu watoto wangu wawili wadogo walichukuliwa kwenda kituo cha matibabu mjini Monrovia, lakini mabinti zangu walikuwa wanaumwa na walikufa.
Nilijisikia kukosa zaidi msaada; Nilikuwa nachanganyikiwa; Sikuwa na uelewa wa jambo lolote.
Mtoto wangu mkubwa wa kiume, James Kollie - ambaye pia anajulikana kama Kollie - alikuwa bado Monrovia katika nyumba ambayo familia yetu ilikuwa ikiugulia, japokuwa hakuonyesha dalili za ugonjwa.
Alinipigia simu na kusema: "Kila mtu ameugua, Sijui nini cha kufanya."
Nilimwambia aje huku Foya akae nami.
Wakati kijana wangu alipowasili, watu kijijini hapa hawakutukubali..
Walituambia kuwa familia yetu wote wamekufa na nimwondoe Kollie.
Nilichukizwa na kauli zao. Nilijua hakuwa na dalili zozote na hakuwa kitisho kwao lakini kwa sababu ya unyanyapaa hawakutaka tukae hapo. Ikabidi tuendelee.
Siku ya pili, japo nilibaini kuwa kijana wangu alikuwa amechoka zaidi ya kawaida yake, niliingiwa na woga juu yake.
Alexander Kollie aliweza kumtembelea mtoto wake katika kituo cha kuwatibu wagonjwa wa Ebola. Hakuwa na dalili zozote za Ebola kama kutapika au kuharisha, lakini alionekana kuchoka.
Nilipiga simu ya mawasiliano kuhusu Ebola na MSF walimpeleka katika kituo cha wagonjwa wa Ebola hapa Foya ili kupimwa.
Wakati majibu yalipotoka na kuonya ana maambukizi ya Ebola, ulikuwa usiku wa mateso kwangu. Usiku mzima nilikuwa nalia na kufikiria kile ambacho kingempata mtoto wangu.
"Acha kulia babaâ¦ Dada zangu wamekufa, lakini nitapona na nitakufanya uwe na furaha"
Siku iliyofuata, washauri nasaha wa MSF walinituliza. Waliniambia nisubiri. Kubaki na amani. Nilikaa pamoja nao na kuzungumza kirefu.
Niliweza kumwona mwanangu katika kituo cha matibabu kupitia uzio, na nilimwita: "Mwanangu, wewe ni tumaini langu pekee. Jipe moyo. Dawa yoyote watakayokupa, unatakiwa kutumia."
Aliniambia: "Baba, Najua. Nitafanya hivyo. Acha kulia babaâ¦ Dada zangu wamekufa, lakini nitapona na nitakufanya mwenye furaha."
Kila siku washauri nasaha walihakikisha wananiona, na walikaa pamoja nami ili niweze kuzungumza.
Baada ya muda fulani mtoto wangu alianza kuimarika. Alikuwa akitembea tembea hapo lakini nilikuwa na wasiwasi nilipoona kuwa macho yake bado ni mekundu.
Halafu kitu chakushangaza kilitokea, kitu ambacho kwa kweli sikuamini mpaka nilipoona.
Nimeona watu wenye Ebola wakianza kuonekana wenye nguvu na halafu siku inayofuata wanatoka.
Kwa hiyo pia nilikuwa nafikiria, huenda mtoto wangu akawa mmoja wa wale watakaotoka siku inayofuata.
Hatimaye wakati nilipomwona anatoka nje, Nilijawa na furaha sana sana. Nilimwaangalia na aliniambia: "Baba, ni mzima."
Nilimkumbatia. Watu wengi walikuja kumwona akitoka nje. Kila mtu alijawa na furaha alipomwona akitoka.
Halafu MSF waliniambia, huyo ni mgonjwa wa 1,000 katika kituo hicho kunusurika kutokana na ugonjwa wa Ebola.
James Kollie, mwenye umri wa miaka 18, anataka kusoma baiolojia na kuwa daktari.
Hili jambo kubwa, lakini nilikuwa nashangaa, ni watu wangapi tumewapoteza?
Lakini nina furahi sana kumwona Kollie amepona, lakini ni vigumu kutowafikiria wale tuliowapoteza.
Nilipomchukua na kurejea naye nyumbani, kwa kweli alikuwa na uso wenye tabasamu. Nami pia, nilikuwa na tabasamu kubwa usoni pangu.
Niliamua kumfanyia tafrija ndogo.
Tangu wakati huo, tulifanya kila kitu pamoja. Tulilala pamoja, tunakula pamoja na tumekuwa tukizungumza sana.
Nilimwuliza: "Malengo yako ni nini baada ya kuhitimu sekondari?"
Ni mwanafunzi wa darasa la kumi. Aliniambia anataka kusoma baiolojia na kuwa daktari.
Kwa sasa nitajaribu kila njia kutimiza malengo yake na kufanikiwa katika maisha, ili asiumie sana juu ya mateso aliyopata ya kumpoteza mama yake.
Nilimwaambia: "Kwa sasa mimi ni baba yako na mama yako. Nakufanyia yote kwa sasa."
Ana umri wa miaka 18 sasa, kwa hiyo nitamfanya rafiki yanguâ¦ kwa sababu ni mtu peke ambaye naweza kuzungumza naye.
Siwezi kupata mke mbadala, lakini naweza kuanza maisha mapya na mtoto wangu.
</doc>
<doc docid='bbc_151112_muuguzi_ebola' lang='swa' type='mono' source_url='http://www.bbc.com/swahili/habari/2015/11/151112_muuguzi_ebola' term='ebola'>
Muuguzi apata nafuu maambukizo ya Ebola
Muuguzi kutoka Scotland aliyeugua virusi vya Ebola amepata nafuu.
Muuguzi kutoka Scotland aliyeugua virusi vya Ebola amepata nafuu.
Pauline Cafferkey alinusurika kupata virusi vya ugonjwa hatari wa Ebola akifanya kazi nchini Sierra Leone, lakini baadaye akaja kuugua.
Baada ya kupata nafuu sasa ameondolewa katika hospitali moja huko London, alikokuwa ametengwa ili kupata matibabu ya ugonjwa wa utando wa Ubongo- yaani Menengitis, uliosababishwa na Ebola.
</doc>
<doc docid='bbc_habari-50808556' lang='swa' type='mono' source_url='https://www.bbc.co.uk/swahili/habari-50808556' term='ebola'>
Je, wakati umewadia kwa DRC kuzungumza na waasi?
Mamlaka nchini Jamhuri ya Kidemokrasia ya Kongo zinasema kuwa watu 11 wameuawa usiku wa kuamkia leo katika wimbi jipya la mashambulio katika eneo la Beni mashariki mwa nchi hiyo.
Mamlaka nchini Jamhuri ya Kidemokrasia ya Kongo zinasema kuwa watu 11 wameuawa usiku wa kuamkia leo katika wimbi jipya la mashambulio katika eneo la Beni mashariki mwa nchi hiyo.
Mauaji hayo yanafikisha idadi ya watu 33 kuuwawa na waasi waliojihami chini ya saa 24.
Viongozi wa eneo hilo wanadai kuwa waliohusika na mauaji hayo ni wanamgambo wa kundi la waasi wa Allied Democratic Forces (ADF) kutoka nchi jirani ya Uganda.
Wanawake 13 ni miongoni mwa watu 22 waliouawa na waasi wa ADF usiku wa Jumamosi.
Mauaji ya wanavijiji hao ni msururu wa ukatili na vifo vinavyoendelea kuwapata raia wasiokuwa na hatia katika mkoa wa Kivu kaskazini, licha ya serikali kuanzisha operesheni mahsusi ya kijeshi ya kutokomeza makundi ya waasi yaliyo na ngome zake eneo hilo.
Zaidi ya raia 180 wameuwawa tangu mwezi Oktoba mwaka huu wakati jeshi lilipotangaza operesheni dhidi ya makundi ya wanamgambo wenye silaha wanaotuhumiwa kutekeleza mashambulizi dhidi ya raia.
Wanamgambo hao wanadaiwa kuwalenga wanavijiji kama hatua ya kuwazuia wasiwasaidie wanajeshi.
Mashambulio ya hivi karibuni yamezua hasira na maandamano makali miongoni mwa wakaazi amabo wanalaumu vikosi vya kulinda usalama vya umoja wa mataifa kwa kutowahakikishia usalama.
Jambo linalozua mjadala ni kwamba rais Felix Tshishekedi amezuru eneo hilo mara kadhaa na kutoa ahadi za kufanya kila liwezekanalo kuwalinda raia na mali zao.
Mji wa Beni, wenye idadi ya watu laki mbili ndio umelengwa sana na mashambulizi ya waasi.
Beni ni mji ambao pia umekumbwa na mlipuko wa homa hatari ya Ebola ambayo imesababisha vifo vya watu 2000.
Operesheni za jeshi la taifa na za vikosi vya umoja wa mataifa vya kulinda amani zina ngome zake katika mji huu wa Beni.
Mnamo mwezi Novemba mwaka huu, raia wenye hasira waliandamana mjini Beni baada ya mauaji ya kinyama ya watu wanane na kuwashtumu askari wa umoja wa mataifa kwa kutowalinda dhidi ya mashambulizi ya waasi.
Ofisi ya meya wa mji huo pia ilichomwa wakati wa maandamano hayo.
Mara kadhaa Meya wa Beni bwana  Masumbuko Nyonyi Bwanakawa anapohojiwa na BBC huwa anajibu kuwa, kinachojitokeza bayana ni kwamba waasi wanaonekana kuwashinda maarifa wanajeshi wa serikali na wale wa Umoja wa Mataifa ambao wametumwa kuwasaka wapiganaji wa kuvizia hasa wale wa kundi la Allied Democratic Forces (ADF) kutoka Uganda, ambao wananyoshewa kidole kwa mauaji ya kikatili dhidi ya raia yanayoendelea kwa sasa kaskazini mwa Jamhuri ya Kidemokrasia ya Kongo.
Tangu mwanzo wa mwezi Novemba  jeshi la DR Congo limekuwa likisisitiza kuwa linafanya kazi peke yake kukabiliana na waasi wa Allied Democratic Forces au ADF.
Vikosi vya Umoja wa Mataifa vilitengwa na vimekuwa vikisaidia kutoa taarifa za kiintelijensia na kuwaondoa maafisa wanaojeruhiwa vitani.
Baadhi ya wachambuzi wanasema kuwa jeshi la Congo halikutaka operesheni hiyo ichunguzwe kutokana na rekodi yake mbaya ya ukiukaji wa haki za binadamu.
Lakini kutokana na ghasia za siku ya Jumatatu katika mji wa Beni ambazo zilichangiwa na kokosa kuwalinda raia, rais Felix Tshisekedi  ametoa wito wa kufanyika kwa operesheni ya pamoja.
Katika miezi iliopita kundi la ADF lilidhaniwa limefifia- baada ya wapiganaji wake kadhaa kuuwawa.
Lakini limethibitisha bado liko hai kutokana na mfumo wao wa mashambulizi ya kuvizia ambapo walitumia mapanga kuwaua raia 80.
Mmojwapo ya mapendekezo ambayo yametolewa katika juhudi za kujaribu kupata suluhu la kiuslama la kudumu ni serikali kufanya mazungmzo na wapiganaji hasa wale wa kundi la ADF.
Mchanganuzi wa maswala ya kisiasa na kijamii katika mji wa Goma bwana Apollo Msambia anaamini kwamba wakati umewadia kwa serikali ya Kinshasa kuanzisha mazungmzo ya amani na utawala wa rais Yoweri Museveni wa Uganda kuhusu waasi wa ADF.
"Rais Tshishekedi anatakiwa kuanzisha mazungmzo na mwenzake Museveni na kuona jinsi waasi hawa wa ADF wanavyoweza kutoka kaskazini mwa DRC na kurejea Uganda, kwa vile sasa imeonekana kwamba wameshindwa kukabiliana nao kijeshi" asema bw. Msambia.
Katika kukabiliana na makundi ya waasi yenye ngome zake mashariki mwa Jamhuri ya Kidemokrasia ya Kongo, Ushirikiano wa kijeshi wa mataifa jirani kama vile Uganda, Rwanda na Burundi unahitajika.
Yafaa serikali za mataifa haya zijitolee kwa hali na mali na kuwashirikiana na serikali ya rais Tshishekedi katika kukabiliana na waasi.
Waasi wanaishi na kujumuika na jamii na hivyo basi inakuwa vigumu kuwatofautisha na raia wema.
Kwa hivyo, yafaa vikosi vya usalama kujenga uhusiano mwema na wa kuaminika na raia ili watoe taarifa za kijasusi kuhusu mipango ya waasi.
Yafaa pia serikali kuchunguza na kuchukuwa hatua madhubuti kuhusu madai kwamba baadhi ya wanajeshi na wanasiasa wanafadhili na kuunga mkono makundi ya waasi.
Wasaliti wa kijeshi na wa kisiasa wanapaswa kuchukuliwa hatua kali za kisheria ikiwa vita dhidi ya waasi vitafaulu.
Lakini je, unaamini kwamba kuanzisha mazungumuzo ya amani na waasi wa ADF, pamoja na serikali ya Uganda kutaleta suluhu la kudumu kuhusu suala la ukosefu wa usalama mashariki mwa Jamhuri ya Kidemokrasia ya Kongo?
</doc>
<doc docid='bbc_151016_ebola_yarejea_guinea' lang='swa' type='mono' source_url='http://www.bbc.com/swahili/habari/2015/10/151016_ebola_yarejea_guinea' term='ebola'>
Visa viwili vipya vya Ebola vyaripotiwa Guinea
Visa viwili vipya vya maambukizi ya ugonjwa wa Ebola vimeripotiwa nchini Guinea na kufikisha kikomo muda wa wiki mbili ambao nchi hiyo ilikuwa imekaa bila visa vipya.
Visa viwili vipya vya maambukizi ya ugonjwa wa Ebola vimeripotiwa nchini Guinea na kufikisha kikomo muda wa wiki mbili ambao nchi hiyo ilikuwa imekaa bila visa vipya.
Shirika la Afya Duniani (WHO) limesema kisa kimoja kimethibitishwa katika mji mkuu Conakry na kingine kilomita 70 kusini mashariki katika mji wa Forecariah.
Taifa hutangazwa kuwa huru kutoka kwa virusi vya Ebola likimaliza siku 42 bila kuripoti maambukizi mapya.
Msemaji wa WHO Margaret Harris ameambia kikao cha wanahabari mjini Geneva kwamba âkwenye barabara yenye kupanda na kushuka ambayo tumekuwa tukiizungumzia â¦ tena tumepata matuta kadha,â shirika la habari la Reuters limeripoti.
"Bila shaka hatukutana haya lakini tulitarajia. Guinea haikuwa imefika katika kiwango ambacho tungeanza kuangalia siku 42 (kwa matumaini).â
</doc>
<doc docid='bbc_140815_tzebola' lang='swa' type='mono' source_url='http://www.bbc.co.uk/swahili/habari/2014/08/140815_tzebola' term='ebola'>
Serikali yasema hakuna Ebola Tanzania
Tanzania imesema haina mgonjwa aliyethibitishwa kuwa na ugonjwa wa Ebola.
Tanzania imesema haina mgonjwa aliyethibitishwa kuwa na ugonjwa wa Ebola.
Kauli hiyo inakuja baada ya kufanyiwa uchunguzi kwa wagonjwa wawili waliotiliwa shaka kuwa na ugonjwa huo.
Waziri wa Afya wa Tanzania Seif Rashid ameiambia BBC, wagonjwa hao waliohisiwa kupata maambukizo kutokana na dalili za awali, ni wa kutoka Benin na Mtanzania, lakini vipimo vimeonesha hawana maambukizo hayo.
Amesema tayari eneo maalumu limetengwa kwa ajili ya kufanyia uchunguzi wagonjwa wanaotiliwa shaka kuwa na ugonjwa huo.
Mafunzo yametolewa pia kwa wataalamu watakao hudumia wagonjwa iwapo watatokea.
Vifaa maalumu vitakavyotumiwa na watoa huduma katika kuhudumia wagonjwa, vimewekwa pia.
Wizara ya Afya ya Tanzania inaongeza uwezo wa kufanya uchunguzi, katika Uwanja wa ndege wa Kimataifa wa Mwalimu Nyerere, ambao wasafiri wengi kutoka nje huutumia.
</doc>
<doc docid='bbc_140730_sierra_leon_seychelles_caf' lang='swa' type='mono' source_url='http://www.bbc.co.uk/swahili/habari/2014/07/140730_sierra_leon_seychelles_caf' term='ebola'>
Ebola yasababisha mechi kutibuka
Mechi kati ya Sierra Leone na Seychelles ya kuwania tikiti ya kushiriki katika kombe la mabingwa barani Afrika mwakani imetibuka.
Mechi kati ya Sierra Leone na Seychelles ya kuwania tikiti ya kushiriki katika kombe la mabingwa barani Afrika mwakani imetibuka.
Hiyo inafuatia hatua ya maafisa wa Ushelisheli kuwanyima Sierra Leone ruhusa ya kuingia nchini humo wakihofia wanaweza kueneza Ebola.
Yamkini timu hiyo ilikuwa ikipania kusafiri lakini maafisa wa usafiri wa ndege katika uwanja wa kimataifa wa Jomo Kenyatta mjini Nairobi wakawaarifu kuwa Ushelisheli haijaidhinisha safari yao kuingia nchini humo.
Timu hiyo ililazimika kurejea hotelini mjini Nairobi Kenya ambako wamekuwa wakipiga kambi tangu Jumatano.
Rais wa shirikisho la soka la Sierra Leone Elvis Chetty ameiambia BBC kuwa amepokea habari kutoka kwa Wizara ya afya ya Ushelisheli kuwa angependa waiahirishe mechi hiyo kutokana na hofu ya kuenea kwa Ebola.
Barua hiyo ya Wizara ya Afya inaelezea hofu ya kisiwa hicho ya kutokea mlipuko wa homa ya Ebola.
Chetty aliendelea kusema kuwa kufuatia tahadhari iliyotangazwa leo na rais wa Sierra Leone kuwa huenda ugonjwa huo ukadhibitiwa katika kipindi cha miezi minne ijayo basi huenda mechi hiyo haitachezwa kamwe.
Hatua hiyo huenda ikasababisha Ushelisheli ikapigwa marufuku ya kushiriki mashindano hayo.
Sierra Leone, ilishinda mkondo wa kwanza mabao mawili kwa nunge .
Mechi hiyo ilichezwa juma lililopita.
Chetty alisema kuwa kuambatana na sheria za shirikisho la soka barani Afrika CAF, mechi hiyo inasiku 3 tu za kuchezwa vinginevyo wapinzani walistahili kupewa ilani siku 10 kabla ya tarehe iliyopangiwa mechi yenyewe.
''Ninaamini kuwa tayari Mshelisheli ameamua liwe liwalo hatocheza mechi hiyo na hilo huenda likaisababishia taifa hilo marufuku ya kipindi kirefu.
''Kimsingi taifa lote lilikuwa limechangamkia mechi hii na ni jambo la kusikitisha sana''.
</doc>
<doc docid='bbc_141015_ebola_crisis' lang='swa' type='mono' source_url='http://www.bbc.co.uk/swahili/habari/2014/10/141015_ebola_crisis' term='ebola'>
Ebola na Vibweka vyake
Mwanafunzi wa shahada ya pili kutoka nchini Sierra Leone amedai kwamba amekua akikataliwa kuishi katika maeneo mengi katika jiji la Norwich kwa kumhofia kuwa huenda ana virusi vya ugonjwa wa Ebola .
Mwanafunzi wa shahada ya pili kutoka nchini Sierra Leone amedai kwamba amekua akikataliwa kuishi katika maeneo mengi katika jiji la Norwich kwa kumhofia kuwa huenda ana virusi vya ugonjwa wa Ebola .
Mwanafunzi huyo ambaye pia nim mtangazaji wa redio na ameshawahi kufanya kazi na BBC Media Action anadai kuwa kukataliwa huko kuna kumemfikia kwa njia ya barua inayoeleza kwamba wa Norwichhawatampokea mtu yeyete anayetokea ama kuishi mpakani na nchi zilizokumbwa na ugonjwa wa Ebola ama atakaye zitembelea nchi za Africa Magharibi siku zijazo.
Kuanza masomo katika chuo kikuu ni wakati mzuri wa furaha na matarajio makubwa baada ya chuo na maisha bora lakini kwa Amara Bangura imekua ni tofauti kabisa.
Yeye amekua akikataliwa kuishi kila mahali kwasababu ni raia wa mojawapo ya nchi zilizokumbwa na ugonjwa huo , Sierra Leone.
Amara aliwasili mjini Norwich akitokea Africa Magharibi siku arobaini zilizopita na akumbana na kikwazo cha kukataliwa na wenye nyumba za kupangisha na mmoja akamkataa kwa barua
Barua hiyo ilisomeka hivi, katika mazingira yasiyokuwa ya kawaida,maelezo yako yanaonesha unastahili kuwa mpangaji wetu ,
Hata hivyo,ulimwengu unatambua kinachoendelea na matokeo ya ugonjwa wa Ebola,tumeamua kutokukupokea sio wewe tu bali hata wengine wanaotokea ama karibu na Africa Magharibi katika kipindi cha miezi miwili iliyopita ama hata kutembelea maeneo hayo wakati ujao.
Ingawa walimpa sharti la kuwapa pasi yake ya kusafiria ndipo wampangishe lakini walipogundua anatokea Africa Magharibi mahali ambako ugonjwa umetua siku za hivi karibuni walimkataa.
Si sawa ,na kama utafikiri kwamba kila mtu anayetoka Sierra Leon ameathirika,sio sawa kabisaaa,na kukataliwa huko kumemchanganya anasmea Amara Bangura.
Amara ana umri wa miaka 35,amesema ni kosa kufikiria tu kuwa watu kutoka Sierra Leone wana ugonjwa huo.
Lakini habari njema kwa upande mwingine wa Amara ni kwamba baada ya kutafuta makaazi kwa wiki kadhaa,amepata mahali pa kuishi na hivyo ataendelea na masomo yake.
Mpaka sasa zaidi ya watu elfu nne na mia nne wamesha fariki dunia kutokana na ugonjwa wa Ebola kwa kiasi kikubwa ni kutoka Africa Magharibi.
Nchi ya uingereza imechukua tahadhari juu ya ugonjwa huo na hivyo imeanza kuwachunguza abiria wanaoshukia katika uwanja wa ndege wa
Heathrow ikiwa wameambukizwa ama dalili za ugonjwa wa Ebola.
Na wale wote wanaotoka katika nchi zilizoathiriwa na ugonjwa huo watahojiwa na kupimwa joto miilini.
</doc>
<doc docid='bbc_habari-49951807' lang='swa' type='mono' source_url='https://www.bbc.co.uk/swahili/habari-49951807' term='ebola'>
Je IMF inarudisha msaada kwa Jamhuri ya Kidmeokrasi ya Congo?
Serikali ya Kinshasa inasema shirika la fedha la kimataifa (IMF) linafikiria kuidhinisha upya ushirikiano wa kifedha na Jamhuri ya Kidemokrasi ya Congo katika miezi sita ijayo, Reuters linaripoti.
Serikali ya Kinshasa inasema shirika la fedha la kimataifa (IMF) linafikiria kuidhinisha upya ushirikiano wa kifedha na Jamhuri ya Kidemokrasi ya Congo katika miezi sita ijayo, Reuters linaripoti.
IMF lilisitisha msaada wa kifedha wa serikali ya  Congo miaka takriban miaka 7 iliyopita chini ya utawala wa rais Joseph Kabila baada ya serikali hiyo kushindwa kutoa taarifa za kutosha  kuhusu mauzo ya madini nchini kwa kampuni iliyoko ng'ambo.
Katika taarifa kufuatia kikao cha baraza la mawaziri, serikali imesema: " IMF litakagua katika muda wa miezi misita mpango wa muda mfupi na serikali." taarifa hiyo haikutoa maelezo zaidi, kwa mujibu wa  vyombo ya habari.
IMF linafikiria ushirikiano mpya wa kifedha na amhuri ya Kidmokrasi ya Congo  kufuatia majadiliano mapya kati ya pande hizo mbili, Bloomberg imemnukuu waziri mkuu wa Congo Sylvestre Ilunga.
Katika ripoti yake  'Article IV consultation' mapema wiki hii , IMF limeeleza kuwa wakurugenzi wake wamekaribisha majadiliano mpaya ya serikali ya Kinshasa na IMF, na kusisistiza kuwa mageuzi ya amani ya kisiasa nchini humo yanatoa fursa kuidhinisha mageuzi yatakayoweza kuimarisha mifumo ya fedha za umma, kushinikiza ukuwaji wa sekta na kukabiliana na ufisadi naumaskini nchini.
Kadhalika shirika hilo limeeleza kuwa limetambua kwamba 'Congo inahitaji usaidizi wa jamii ya kimataifa  na usaidizi wa kujenga uwezo'.
Jamuhuri ya Kidemokrasia ya Congo imebarikiwa kuwa na madini mengi pamoja na maliasili lakini zimeathiriwa na vita vinavyosababishwa na vikundi vya waasi ,rushwa, machafuko ya kisiasa na hivi sasa janga la Ebola.
Congo ni mchimbaji wa madini ya cobalt, shaba, dhahabu, tin na almasi  lakini taifa hilo linasalia kuwa mojawapo ya mataifa yanayoshuhudia maendeleo duni duniani.
</doc>
<doc docid='bbc_141126_chanjo_ebola' lang='swa' type='mono' source_url='http://www.bbc.co.uk/swahili/habari/2014/11/141126_chanjo_ebola' term='ebola'>
Chanjo ya Ebola yaonesha matumaini
Wanasayansi wamepongeza matokeo ya majaribio ya chanjo dhidi ya ugonjwa wa Ebola, na kusema dawa zinaonesha kuwa salama na itasaidia mfumo wa kinga ya mwili kuvitambua virusi hivyo.
Wanasayansi wamepongeza matokeo ya majaribio ya chanjo dhidi ya ugonjwa wa Ebola, na kusema dawa zinaonesha kuwa salama na itasaidia mfumo wa kinga ya mwili kuvitambua virusi hivyo.
Watu 20 waliojitolea kutoka nchini Marekani, walipatiwa kinga maradhi hiyo, ikiwa ni hatua muhimu ya kujikinga na virusi hivyo vya ugonjwa wa Ebola.
Utafiti wa chanjo hiyo ya ebola kama huenda ikaokoa maisha wa maelfu walio hatarini kuambukizwa virusi hivyo. Dr Anton Fauci ni mkuu wa Taasisi ya Marekani ya magonjwa ya kuambukiza :
"Kwa upande wa usalama na uwezo wa kuleta matokeo mazuri nadhani tunaweza kuita majaribio haya ya chanjo haikufanikiwa. Japokuwa katika mkondo wa awali imeonyesha mafanikio makubwa." Amesema Fauci
Hata hivyo watafiti wanasema matokeo hayo sio uthibisho kwamba chanjo hiyo inafanya kazi lakini kama majaribio ya awali yamekuwa na mafanikio basi chanjo ya eboal itatolewa kwa maelfu ya wafanyakazi wa afya huko Afrika Magharibi kuanzia mwezi Januari mwakani.
Zaidi ya watu elfu tano mia tano wamefariki kutokana na kuambukizwa virusi vya ebola.Kwa sasa chanjo imekuwa ikifanyiwa utafiti na kampuni GlaxoSmithKline.
Dr Colin Brown ni mtaalamu wa magonjwa ambaye amepokea habari za chanjo hiiyo kama habari njema.
"Kwa vile suala la usalama limepewa umuhimu tunayo furaha kwamba hakuna madhara yaliyotokana na chanjo. Ambapo imeonyesha wagonjwa wa awali wapatao 20 wakuwa na tatizo lolote. Ninadhani tutarajie kuona itasaidia hasa kwa upande wa wafanyakazi wa afya kujilinda wakiwa kazini. " Alisema Bwana Brown
</doc>
<doc docid='bbc_141207_doctor_ebola_death' lang='swa' type='mono' source_url='http://www.bbc.co.uk/swahili/habari/2014/12/141207_doctor_ebola_death' term='ebola'>
Ebola yauwa daktari mwengine S-Leone
Wakuu wa Sierra Leone wanasema daktari mwengine amefariki kutokana na Ebola - ni daktari wa 10 kufa na ugonjwa huo.
Wakuu wa Sierra Leone wanasema daktari mwengine amefariki kutokana na Ebola - ni daktari wa 10 kufa na ugonjwa huo.
Aiah Solomon Konoyima alifariki Jumamosi kwenye kituo cha matibabu karibu na mji mkuu, Freetown, siku moja tu baada ya wenzake wawili kufa na ugonjwa huo huo.
Mwezi wa Julai daktari maarufu kabisa kutibu wagonjwa wa Ebola nchini Sierra Leone, Sheik Umar Khan, piya mwisho aliuliwa na virusi vya Ebola.
Vifo 1,600 vya Ebola vimesajiliwa nchini humo.
Sierra Leone imekuwa ikijaribu kukarabati huduma za afya baada ya vita vikali vya wenyewe kwa wenyewe katika miaka ya 1990s.
Na daktari kutoka Cuba ambaye alipona Ebola, ameahidi kuwa atarudi Sierra Leone kumaliza kupambana na ugonjwa huo nchini humo.
Dakta Felix Baez, ambaye alipata Ebola nchini Sierra Leone, alisema hayo aliporudi Havana baada ya kujaribiwa matibabu aina mpya nchini Uswiswi ambayo yalimponesha.
Dakta Baez alikuwa kati ya madkatari na wauguzi wa kwanza 250 walioambukizwa Ebola Afrika magharibi.
Cuba ndio nchi iliyotuma huko wafanyakazi wa utabibu wengi kabisa kwenda kupambana na Ebola.
Mchango huo wa Cuba umesifiwa kimataifa hata na Marekani, adui yake wa kisiasa.
</doc>
<doc docid='bbc_140804_ebola_liberia' lang='swa' type='mono' source_url='http://www.bbc.co.uk/swahili/habari/2014/08/140804_ebola_liberia' term='ebola'>
Maiti za waathiriwa wa Ebola kuchomwa Liberia
Serikali ya Liberia imetaka miili yote ya watu waliopoteza maisha kutokana na Virusi vya Ebola kuchomwa moto.
Serikali ya Liberia imetaka miili yote ya watu waliopoteza maisha kutokana na Virusi vya Ebola kuchomwa moto.
Waziri wa Habari Lewis Brown pia ameonya kuwa biashara zisizo na vifaa vya kunawia mikono zifungwe
Uamuzi huo unakuja kutokana na hatua ya jamii kadhaa kuruhusu miili ya Waliopoteza maisha kuzikwa kwenye makazi yao.
Mwaka huu ugonjwa wa Ebola umegharimu maisha ya watu 728 kutoka Guinea, Liberia, Sierra Leone, ugonjwa unaoelezwa kuwa hatari zaidi.
Virusi vya ugonjwa huu husambaa kwa njia ya damu na majimaji kwa njia ya kugusa mwili wa mtu aliyekufa kutokana na Ebola.
Mwandishi wa BBC aliye mjini Monrovia, amesema kuwa kuchoma moto mwili si utamaduni wa Liberia na wataalam wa afya wanasema shughulli za mazishi pia zimesababisha kusambaa kwa virusi.
katika hatua nyingine, Marekani ina mpango wa kutuma wataalam wake wa afya takriban 50 katika kipindi cha siku 30 zijazo kwa ajili ya kusaidia mapambano dhidi ya ebola.
Inaelezwa kuwa hakuna dawa wala kinga ya ebola isipokuwa mgonjwa hupona ikiwa atapatiwa matibabu mapema.
Hivi sasa ugonjwa huu unaua kati ya 50% na 60% ya walioathirika.
</doc>
<doc docid='bbc_141115_ebola_us_drc' lang='swa' type='mono' source_url='http://www.bbc.co.uk/swahili/habari/2014/11/141115_ebola_us_drc' term='ebola'>
Ebola yaisha DRC, yaongezeka S-Leone
Jamhuri ya Demokrasi ya Congo imejitangaza kuwa haina tena virusi vya ebola baada ya virusi kuambukiza watu kwa miezi mitatu na kuuwa wagonjwa karibu 50.
Jamhuri ya Demokrasi ya Congo imejitangaza kuwa haina tena virusi vya ebola baada ya virusi kuambukiza watu kwa miezi mitatu na kuuwa wagonjwa karibu 50.
Virusi vya Ebola vilivyoathiri Congo ni tofauti na vile vya Afrika Magharibi.
Lakini Waziri wa Afya, Felix Kabange Numbi, amewasihi watu bado kuwa macho - kwamba kumalizika kwa ugonjwa, haimaanishi kuwa nchi haiko kabisa hatarini.
Na Daktari wa Sierra Leone ambaye ameambukizwa Ebola amepelekwa Marekani kwa matibabu.
Martin Salia, ambaye ana kibali cha makaazi Marekani na ambaye ameoa Mmarekani, atatibiwa wakati ametengwa kwenye kitengo maalumu katika jimbo la Nebraska.
Haijulikani iwapo Dr Salia, daktari wa upasuaji, aliuguza wagonjwa wa Ebola Sierra Leone.
Hospitali alikofanya kazi haina kituo cha kuuguza wagonjwa kama hao.
Dakta Salia atakuwa mgonjwa wa 10 wa Ebola kuuguzwa Marekani.
Hadi sasa watu zaidi ya 5,000 wamekufa kutokana na Ebola Afrika Magharibi.
Juma hili iliripotiwa kwamba wakati idadi ya maambukizi ya Ebola yanapungua Liberia na Guinea,  bado yanaongezeka nchini Sierra Leone.
Na katika tukio jengine,  Ufaransa imewashauri raia wake wasiende katika sehemu  fulani za Mali baada ya watu watatu kufariki huko kwa sababu ya Ebola.
Raia wa Ufaransa walioko Mali wameambiwa wafuate ushauri wa serikali ya Mali.
</doc>
<doc docid='bbc_160121_ebola_second_case' lang='swa' type='mono' source_url='http://www.bbc.com/swahili/habari/2016/01/160121_ebola_second_case' term='ebola'>
Kisa cha pili cha Ebola Sierra Leone
Sierra Leone imethibitisha kisa cha pili cha maambukizi ya Ebola katika kipindi cha chini ya wiki moja baada ya kumalizika kwa mlipuko wa ugonjwa huo Afrika Magharibi.
Sierra Leone imethibitisha kisa cha pili cha maambukizi ya Ebola katika kipindi cha chini ya wiki moja baada ya kumalizika kwa mlipuko wa ugonjwa huo Afrika Magharibi.
Kisa hicho kipya ni cha shangaziye 

mwanafunzi wa umri wa miaka 22 aliyefariki kutokana na virusi hivyo wiki iliyopita.
Mwanamke huyo ndiye aliyekuwa akimtunza mwanafunzi huyo alipokuwa mgonjwa, msemaji wa Shirika la Afya Duniani (WHO) Tarik Jasarevic ameambia shirika la habari la AFP.
Alianza kuonyesha dalili za kuugua Jumatano akiwa katika kituo cha karantini na kwa sasa anapokea matibabu.

</doc>
<doc docid='bbc_160115_ebola-sierra-l' lang='swa' type='mono' source_url='http://www.bbc.com/swahili/habari/2016/01/160115_ebola-sierra-l' term='ebola'>
Sierra Leone yaripoti kisa cha ebola
Siku moja tu baada ya shirika la afya duniani WHO kutangaza kumalizika kwa Ebola huko Afrika magharibi ,maafisa wa Sierra Leone wamesema wanachunguza kifo kimoja cha mgonjwa ambacho sasa kimebainika kimetokana na Ebola.
Siku moja tu baada ya shirika la afya duniani WHO kutangaza kumalizika kwa Ebola huko Afrika magharibi ,maafisa wa Sierra Leone wamesema wanachunguza kifo kimoja cha mgonjwa ambacho sasa kimebainika kimetokana na Ebola.
Ebola imesababisha vifo vya zaidi ya watu elfu 11 katika mataifa ya Guinea, Liberia na Sierra Leone tangu kutokea kwa mlipuko wa ugonjwa huo miaka miwili iliyopita.
Taifa hilo lilitangazwa kuangamiza Ebola mnamo mwezi Novemba, na eneo hilo kwa jumla lilitangazwa lisilo na ugonjwa huo baada ya Liberia kutangazwa kuumaliza ugonjwa huo siku ya Alhamisi.
Vipimo vilivyofanyiwa mtu huyo aliyefariki kutokana na ugonjwa huo kaskazini mwa Sierra Leone vilithibitisha hilo,msemaji wa kituo kimoja cha kupima ugonjwa huyo aliiambia BBC.
Shirika la afya duniani WHO limeonya ,hatahivyo kwamba linatarajia hisia kali kutolewa.
Kifo hicho kilitokea mapema wiki hii.Shirika la habari la Reuters limeripoti kwamba mwathiriwa ni mwanafunzi wa miaka 22.
Shirika hilo pia limesema kwamba lina habari kutoka kwa shirika moja la hisani kwamba mgonjwa huyo alitibiwa kama mgonjwa wa kuingia na kutoka.
</doc>
<doc docid='bbc_habari-48660131' lang='swa' type='mono' source_url='https://www.bbc.co.uk/swahili/habari-48660131' term='ebola'>
Wizara ya Afya Kenya yatoa hakikisho kuwa hakuna Ebola
Matokeo ya utafiti wa damu ya mgonjwa aliyeshukiwa kuwa na virusi vya Ebola yameonyesha kwamba hana virusi vya ugonjwa huo.
Matokeo ya utafiti wa damu ya mgonjwa aliyeshukiwa kuwa na virusi vya Ebola yameonyesha kwamba hana virusi vya ugonjwa huo.
Katika taarifa rasmi kwa vyombo vya habari, wizara ya afya nchini Kenya imetoa hakikisho kwamba hakuna kisa chochote cha Ebola nchini Kenya.
Waziri wa afya nchini Sicily Kariuki awali alijaribu kutuliza wasiwasi uliopo kwa kueleza kwamba dalili za mgonjwa aliyeshukiwa kuwa na Ebola 'haziambatani na ugonjwa huo'.
Mwanamke aliyeshukiwa kuwa na Ebola alitengwa katika Hospitali ya Kericho, eneo la Bonde la Ufa kusini-magharibi mwa Kenya.
Bi Kariuki ameeleza kwamba ukaguzi unaofanywa ni hatua ya tahadhari.
"Dalili za mgonjwa haziambatani na ugonjwa wa Ebola ," amewaambia wandishi habari  katika uwanja mkuu wa ndege Nairobi alikofanya ukaguzi wa vituo vya udhibiti wa Ebola.
Sampuli za damu za mgonjwa huyo mwenye umri wa miaka 36zimeonyesha kamba hana virusi vya Ebola.
Mumewe na watu wengine wawili walio karibu naye pia walitengwa.
Maafisa wa afya katika Kaunti ya Kericho wamesema kuwa mwanamke huyo anayekaguliwa alisafiri kutoka Malaba eneo la mpaka kati ya Kenya na Uganda.
Hakuna ripoti yeyote iliyotolewa ya kuwepo kwa ugonjwa wa Ebola karibu na mpaka wa Malaba:Isipokuwa eneo la Magaharibi mwa Uganda.
Mgonjwa huyo alikwenda hospitali binafsi siku ya Jumapili alikua na homa, maumivu ya kichwa,maumivu ya viungo,maumivu ya koo na alikua akitapika.
Alitibiwa malaria kwenye hospitali ndogo lakini hali yake ilizidi kuwa mbaya .
Alifanyiwa tena kipimo cha malaria na majibu yalionyesha hana malaria.Kutokana na hali hiyo wahudumu wa afya walimpa rufaa kwenda hospitali ya Kaunti ya Kericho ambayo ina uwezo wa kuweka karantini.
Baadae akaanza kuharisha ambapo sasa taarifa zinasema anaendelea vyema.
Matokeo ya awali ya vipimo yanatarajiwa kuwa tayari katika kipindi cha saa 12 mpaka 24.
Idara ya huduma za afya ya kaunti ya Kericho imesema inafuatilia kwa karibu suala hili na inafanya kazi pamoja na serikali kuu kuhakikisha kuwa hatua madhubuti zinafuatwa kuhakikisha usalama wa kiafya kwa wengine.
Serikali ya Kaunti imeuhakikishia Umma kuwa hospitali ya kaunti  ina uwezo na ina vifaa kuhakikisha mgonjwa anatengwa na kuwalinda watumiaji wengine wa hospitali na imetoa wito kwa watu kuwa watulivu na wenye subira.
Ebola Uganda
Juma lililopita Mtoto wa miaka mitano nchini Uganda alipatikana kuwa na Ebola, shirika la afya duniani (WHO) lilithibitisha.
Uthibitisho kwamba ni ugonjwa wa Ebola ulitolewa na taasisi ya kupambana na virusi nchini Uganda Virus Institute (UVRI)  Jumanne juma lililopita baada ya  kutangazwa rasmi na maafisa.
Wizara ya afya nchini Uganda na WHO walituma kikosi maalum kutambua wengine walio katika hatari, taarifa ya pamoja ilieleza.
Waziri wa afya Uganda Jane Ruth Aceng aliwaambia waandishi wa habari kwamba familia ya mtoto huyo inaangaliwa, wakiwemo wawili walioonyesha kuwa na dalili za kama za ugonjwa wa Ebola.
Baada ya hapo alituma ujumbe kwenye Twitter akieleza kwamba nchi hiyo imeingia katika 'hali ya muitikio'kufuatia kisa hicho.
Taarifa za baadae zilisema kuwa mtoto huyo alipoteza maisha
Tayari wahudumu 4, 700 nchini Uganda wamepewa chanjo dhidi ya ugonjwa huo, taarifa hiyo ya pamoja ya Shirika la afya duniani na wizara ya afya nchini Uganda ilithibitisha.
Tahadhari Tanzania
Watanzania wametakiwa "wasiwe na hofu" kuhusu kusambaa kwa Ebola. Waziri wa afya Ummy Mwalimu alisema baada ya  taarifa za Ebola kuingia Uganda kutoka Jamhuri ya Kidemokrasi ya Congo.
Mpaka wa Tanzania unashikana na wa Congo, ambako virusi vya ugonjwa huo vimesababisha vifo vya takriban watu 1, 400.
Kauli hii ilitolewa wakati Uganda ikithibitisha kwamba kuna visa saba vya watu wanaoshukiwa kuugua ugonjwa huo nchini Uganda
Katika ujumbe kwenye mtandao wa Twitter, Bi Mwalimu amesema Tanzania "imekuwa ikichukua hatua za utayari wa kukabiliana na ugonjwa huu".
Zaidi ya watu 2,000 waugua Ebola nchini DRC
Zaidi ya watu 2,000 wameripotiwa kuugua ugonjwa wa Ebola nchini Jamuhuri ya Kidemokrasia ya Congo katika kipindi cha miezi 10, maafisa wameeleza.
Theluthi mbili walikua kwenye hali mbaya zaidi, wizara ya afya ilieleza.
Mlipuko wa ebola ni wa pili kwa ukubwa nchini DRC, kukiwa na ripoti ya kutokea maambukizi mapya wiki za hivi karibuni.
Lakini wafanyakazi wa afya waliripoti kupata vikwazo vya kutoaminika na machafuko nchini humo.
Watu wengine hawawaamini watoa huduma za afya, hivyo hufanya watu wenye dalili za ugonjwa huo kukwepa matibabu, hali hii inawia vigumu kuzuia kuenea kwa virusi vya ebola.
Ingawa zaidi ya watu 1,300 wamepoteza maisha tangu mwezi Agosti, Shirika la misaada la Oxfam linasema linakutana na watu kila siku ambao hawaamini kama kuna virusi vya ebola.Mhariri wa BBC Africa Will Ross anaripoti.
Ebola ni nini?
Ni ugonjwa unaosambaa haraka na kusababisha vifo vya asilimia 50 ya waathirika
Dalili za awali ni homa ya ghafla, uchovu kupita kiasi, maumivu ya mishipa na koo.
Dalili za hatari ni kutapika, kuharisha, na kwa kesi zingine ni kutoka damu ndani na nje ya mwili.
Ebola huwapata binadamu wanapo gusana na wanyama walio athirika wakiwemo sokwe mtu, popo na paa.
Watu wanaambukiza endapo damu zao na maye vimebeba vijidudu, na hii inaweza fika mpaka wiki saba tangu mtu alipopona.
</doc>
<doc docid='bbc_50926446' lang='swa' type='mono' source_url='https://www.bbc.co.uk/swahili/50926446' term='ebola'>
Changamoto za kiafya zilivyojeruhi taifa la DRC
Mwaka 2019 umekuwa mwaka wa changamoto kubwa za kiafya kwa nchi ya Jamuhuri ya Kidemokrasia  ya Kongo.
Mwaka 2019 umekuwa mwaka wa changamoto kubwa za kiafya kwa nchi ya Jamuhuri ya Kidemokrasia  ya Kongo.
Nchi hiyo ilikabiliwa na janga la Ebola na pia Surua au Ukambi.
Mwandishi wa BBC, Mbelechi Msochi kutoka DRC amekua akifatilia kwa kina Janga hili.
Akianza kuangazia janga la ebola ambalo linazungumziwa zaidi na vyombo vya habari licha ya kwamba surua ndio ugonjwa uliosababisha maafa zaidi nchini.
Katika juhudi za kupambana na janga hilo, Kongo ilipata chanjo kwa mara ya kwanza dhidi virusi hivyo ambavyo tangu mwaka 2008, umesababisha vifo vya zaidi ya raia 2000 huko mashariki mwa Kongo.
Kwa mujibu wa Jean Jacques Muyembe, mratibu wa serikali husika na na kupambana na ebola, utafiti huu ulianzishwa mwaka 2008, mwezi wa Novemba kwa ushirikiano na shule ya umma nchini Marekani.
Ugunduzi huu ulipokelewa kwa shangwe kwa baadhi ya mashirika yanayochangia katika juhudi za kupambana na ebola.
Viongozi wa nchi za maziwa makuu zilizopakana na maeneo ya mashariki mwa Kongo waliingia na wasiwasi, lakini hatua za tahadhari zikaidhinishwa katika eneo hilo.
Mfano katika nchi jirani inayopakana na Kongo - Rwanda hivi karibuni imeanza kutoa chanjo kwa raia wake wanaovuka mpaka na kuingia DRC haswa katika eneo la kivu kaskazini ambapo virusi vya ugonjwa huo .
Tanzania, Uganda na Kenya ni mifano ya mataifa jirani ambayo pia yalizindua mpango wa ukaguzi wa Ebola katika maeneo ya mipakani.
Mpango huo uliidhinishwa kuwasaidia maafisa kusambaza kwa haraka taarifa kuhusu iwapo kumegunduliwa visa vyovyote vya Ebola.
Lakini ndani ya Congo kwenyewe pia wapinzani walianza kuchangia katika uhamasishaji kwa raia kuhusu hatari ya ebola.
Martin fayulu mpinzani mkuu wa rais felix tshikedi, alizundua mradi wake wa kutoa uhamasishaji kwa wafuasi wake kuhusu hatari ya ebola.
Lakini mbali na janga la ebola, zaidi ya watoto elfu tano walifariki mwaka huu 2019 kutokana na janga la surua ambalo lilienea nchini DRC.
Shirika la afya duniani WHO linasema kuwa ugonjwa huo ndio janga linalosambaa kwa kasi mno.
Ugonjwa huo wa surua nchini DR Congo umekua idadi iliyo mara mbili ya wagonjwa waliofariki kutokana na ugonjwa hatari wa Ebola katika kipindi cha miezi 15 iliopita.
Serikali ya Kongo ilikabiliwa na changamoto za kifedha pia na vifaa vya kusafirisha chanjo katika majimbo tofauti.
Serikali ya DRC kwa ushirikiano na shirika la afya duniani WHO imezindua chanjo ya dharura mwezi Septemba inayowalenga watoto 800,000.
Kufikia mwishoni mwa mwezi Novemba, watoto milioni 4 tayari wamepewa chanjo, lakini wataalam wameonya kwamba idadi hiyo ni chini ya nusu ya jumla ya watoto nchini humo na kwamba chanjo zilizopo hazitoshi.
Wengi ya wale walioathirika na ugonjwa huo ni watoto wachanga.
Inakadiriwa kwamba jumla ya watu 110,000 duniani hufariki kutokana na ugonjwa huo kila mwaka.
</doc>
<doc docid='bbc_151008_ebola_nigeria' lang='swa' type='mono' source_url='http://www.bbc.com/swahili/habari/2015/10/151008_ebola_nigeria' term='ebola'>
Hofu yatanda kuhusu Ebola Nigeria
Wasiwasi umezuka katika mji wa Calabar, kusini mwa Nigeria baada ya mtu mmoja kufariki baada ya kuonyesha dalili zinazokaribia za ugonjwa wa Ebola.
Wasiwasi umezuka katika mji wa Calabar, kusini mwa Nigeria baada ya mtu mmoja kufariki baada ya kuonyesha dalili zinazokaribia za ugonjwa wa Ebola.
Shirika la usimamizi wa mambo ya dharura nchini humo linasema kuwa watu kumi wamewekwa karantini baada ya kugusana na mtu aliyeonekana kuwa na dalili za ugonjwa huo.
Vyombo vya habari nchini humo vinasema mtu huyo alifariki punde baada ya kufikishwa hospitalini.
Sampuli za damu kwa sasa zinafanyiwa uchunguzi.
Shirika la afya duniani WHO lilitoa taarifa yake siku ya Jumatano kuwa nchi tatu zilizokuwa zimeathiriwa kwa kiasi kikubwa na ugonjwa huo ambazo ni Guinea, Sierra Leone na Liberia, zimefanikiwa kukaa wiki moja bila kuwa na tukio lolote la ugonjwa wa Ebola kwa mara ya kwanza kabisa tangu kutokea kwa mlipuko wa ugonjwa huo mwezi Machi mwaka 2014.
Zaidi ya watu 11,000 walifariki dunia kwa ugonjwa huo.
</doc>
<doc docid='bbc_habari-48499048' lang='swa' type='mono' source_url='https://www.bbc.co.uk/swahili/habari-48499048' term='ebola'>
Deni la serikali ya laongezeka huku upinzani ukiitaka serikali ikaguliwe
Waziri wa Fedha na Mipango wa Tanzania Mhe. Dkt. Philip Isdor ametangaza kuwa  deni la serikali limeongezeka kwa zaidi ya Trilioni moja.
Waziri wa Fedha na Mipango wa Tanzania Mhe. Dkt. Philip Isdor ametangaza kuwa  deni la serikali limeongezeka kwa zaidi ya Trilioni moja.
"Deni la serikali limeongezeka na kufikia Sh.Trillioni 51.03 kutoka shilingi Trilioni 49.86 ya mwaka 2018 ikiwa ni sawa na ongezeko la asilimia 2.35". Alisema leo bungeni.
Jeshi lashambulia waandamanaji Sudan
Uganda yapiga marufuku uuzaji na unywaji wa ''viroba''
Waislamu kuadhimisha Eid ul-Fitr lini?
Awali Mbunge wa Kigoma Mjini (ACT Wazalendo) Zitto Kabwe amesema takwimu zinazotolewa za deni la Taifa si sahihi na kumwomba Spika wa Bunge Job Ndugai kuruhusu ukaguzi maalum wa deni la taifa.
Amesema  takwimu zinazotolewa kuhusu deni la taifa si sahihi na akamtaka Spika Ndungai kuunda timu itakayofanya ukaguzi wa deni la taifa.
Akizungumza bungeni  leo Bwana Zitto  amesema usimamzi wa deni la taifa ni tatizo na kuwataka wabunge kutazama rekodi za Mdhibiti na mkaguzi wa katiibu Mkuu wa hesabu za Serikali(CAG) kwa miaka miwili.
Kwenye ukurasa wake wa Tweeter Bwana Zitto Kabwe ameonyesha namna taarifa kuhusu deni la Tanzania zilivyopotoshwa katika ujumbe wake kwa Ally Saleh:
Ndugu @allysalehznz ona mwandiko huo pic.twitter.com/AP6Un4knyb
Mwisho wa ujumbe  wa Twitter wa @zittokabwe
Mbunge huyo wa upinzani amesema upotoshaji mkubwa wa deni la taifa ni tatizo  na akaongeza kuwa  mfumo wa malipo na utunzaji wa kumbukumbu za deni la taifa kuusomeki. Amesema Matokeo yake ni kwamba Tanzania ina madeni ambayo hayakurekodiwa na akatoa mfano wa ripoti ya CAG ya mwaka jana ambapo hakukuwa na rekodi ya  madeni ya zaidi ya  shilingi trilioni 2.
Amesema CAG amekwenda kwa watu waliolikopesha taifa ambao wanasema kuwa kuna pesa ambazo wamezitoa lakini wamesema hawajazipata pesa zao.
Unaweza pia kusikiliza:
</doc>
<doc docid='bbc_140806_who_ebola' lang='swa' type='mono' source_url='http://www.bbc.co.uk/swahili/habari/2014/08/140806_who_ebola' term='ebola'>
WHO yasaka mikakati kupambana na Ebola
Wataalamu wa maswala ya Afya ulimwenguni kutoka WHO wanakutana kujadili hatua mpya za kupambana na mlipuko wa ugonjwa wa Ebola.
Wataalamu wa maswala ya Afya ulimwenguni kutoka WHO wanakutana kujadili hatua mpya za kupambana na mlipuko wa ugonjwa wa Ebola.
Mkutano huu wa siku mbili unafanyika mjini Geneva , Switzerland na utaamua kama watatangaza hali ya hatari kiafya ulimwenguni ambayo itahusisha kuzuia safari katika maeneo yaliyoathiriwa na Ebola.
Ugonjwa huu ulijitokeza Mwezi Februari mwaka jana na tangu wakati huo ukasambaa kwenye nchi nne za Afrika, na kusababisha watu 900 kupoteza maisha.
Ugonjwa huu umekua hatari zaidi kiasi cha kufanya wataalam wa afya kutumia jitihada kubwa zaidi kupambana nao.
Wafanyakazi wawili kutoka Marekani walioathirika na ugonjwa wa Ebola nchini Liberia wameelezwa kuwa hali zao zinaendelea vizuri baada ya kupatiwa dawa ambayo haijathibitishwa kwa matibabu kabla ya kurudishwa nchini Marekani.
Lakini haifahamiki kama dawa aina ya Zmapp ambayo ilifanyiwa majaribio kwa Nyani inaweza kuthibitishwa kuwa bora.
Profesa Peter Piot aliyegundua Ebola mwaka 1976,Profesa David Heymann mkuu wa kitengo cha usalama wa afya duniani na mkurugenzi wa mfuko wa Wellcome Profesa Jeremy Farrar wamesema kulikua na dawa aina kadhaa na chanjo walizogundua kwenye utafiti wao ambazo zinaweza kutumika dhidi ya Ebola.
Katika kauli yao ya pamoja wataalam hao wamesema nchi za kiafrika ziruhusiwe kuamua kutumia au kutotumia dawa hizi, kwa mfano kuzuia na kutibu wafanyakazi wa idara za afya ambao wako katika hatari ya kuambukizwa
</doc>
<doc docid='bbc_141008_who_ebola_nesi' lang='swa' type='mono' source_url='http://www.bbc.co.uk/swahili/habari/2014/10/141008_who_ebola_nesi' term='ebola'>
Mshauri wa WHO aonya kuhusu Ebola
Mshauri mashuhuri wa shirika la Afya duniani WHO ameonya kuwa visa vipya vya ugonjwa wa Ebola vinatarajiwa miongoni mwa maafisa wa afya hata katika mataifa yaliostawi kiuchumi kutokana na mifumo ya afya ya kisasa.
Mshauri mashuhuri wa shirika la Afya duniani WHO ameonya kuwa visa vipya vya ugonjwa wa Ebola vinatarajiwa miongoni mwa maafisa wa afya hata katika mataifa yaliostawi kiuchumi kutokana na mifumo ya afya ya kisasa.
Profesa Peter Piot amesema kuwa hashangai kwamba muuguzi mmoja wa Uhaspania aliambukizwa ugonjwa huo.
Muuguzi huyo ni mtu wa kwanza anayejulikana kuambukizwa ugonjwa huo nje ya eneo la Afrika Magharibi.
Aliwatibu wamishenari wawili ambao walifariki kutokana na ugonjwa wa Ebola mjini Madrid.
Muuguzi huyo anayefahamika katika vyombo vya habari kama Teresa Romero,aliwauguza wawili hao baada ya kuhamishwa kutoka Afrika Magharibi.
Anaendelea kuhudumu katika karantini katika mji mkuu wa Uhispania pamoja na mumewe na watu wengine watatu.
Watu wengine hamsini kutoka Uhispania pia wanachunguzwa.
Muuguzi huyo aliliambia gazeti la El Mundo siku ya jumatano kwamba alifuata maagizo na hajui ni vipi aliambukizwa.
Amesema kuwa ijapokuwa anajihisi vyema kiafya anasikia uchovu.
Mtu wa tano kuwekwa katika karantini-ambaye anaripotiwa kuwa rafiki ya nesi huyo na ambaye pia ni mmoja ya wanachama wa maafisa wanaosimamia maambukizi ya Ebola katika hospitali hiyo alilazwa siku ya jumatano akiwa na homa.
Mwandishi wa BBC Lucy Williamson mjini Madrid anasema kuwa maafisa wa afya katika hospitali hiyo walikuwa na wasiwasi mkubwa kazini siku ya jumanne,huku wengine wakilia na wengine kuondoka katika jumba hilo la afya.
Vyombo vya habari nchini Uhispania vinasema kuwa majirani wa muuguzi aliyeambukizwa wamekuwa wakitafuta huduma za dharura,wakitaka kujua vile wanavyoweza kuwalinda wana wao baada ya kutumia lifti na maeneo mengine ya hadhara.
Katika kisa chengine mume wa mwanamke huyo ameripotiwa kutafuta agizo la mahakama la kumtenga mbwa wao ambaye huenda pia ameambukizwa ugonjwa huo.
Hatahivyo wanaharakati wa wanyama wameikosoa hatua hiyo wakisema kuwa hakuna ushahidi kwamba ugonjwa wa Ebola unaweza kusambazwa na mbwa.
</doc>
<doc docid='bbc_150106_ebola_guinea' lang='swa' type='mono' source_url='http://www.bbc.co.uk/swahili/habari/2015/01/150106_ebola_guinea' term='ebola'>
Simu ya mkononi kumaliza Ebola Guinea
Wakati ugonjwa wa Ebola ukiendelea kuwa tishio katika baadhi ya nchi Afrika magharibi, Wataalam wa afya nao wameendelea kuweka jitihada zaidi kuhakikisha kuwa wanaumaliza ugonjwa huo.
Wakati ugonjwa wa Ebola ukiendelea kuwa tishio katika baadhi ya nchi Afrika magharibi, Wataalam wa afya nao wameendelea kuweka jitihada zaidi kuhakikisha kuwa wanaumaliza ugonjwa huo.
Katika jitihada zao hivi sasa wamebuni mpango wa mawasiliano ya simu ya mkononi wenye programu maalum inayotoa taarifa kutoka maeneo yaliyokumbwa na Ebola.
Programu hii ya simu imesambazwa katika maeneo mbalimbali nchini Guinea ambapo ugonjwa huu umesambaa kwa kiasi kikubwa, programu hii huweza kuonesha maeneo ambayo yako hatarini kuathiriwa naVirusi vya Ebola.
Shirika linaloshughulikia idadi ya Watu duniani, UNFPA linatoa elimu kwa wafanyakazi wa jumuia kuhusu namna ya kutumia programu hiyo inayowezesha kushirikisha taarifa kwa kwa wataalamu wa afya katika ngazi ya kitaifa na kimataifa.
Zaidi ya Watu 1,700 wamepoteza maisha nchini Guinea kutokana na Ebola.
</doc>
<doc docid='bbc_141202_ebola_obama' lang='swa' type='mono' source_url='http://www.bbc.co.uk/swahili/habari/2014/12/141202_ebola_obama' term='ebola'>
Obama aomba fedha kukabili  Ebola
Rais wa Marekani Barack Obama ametoa wito kwa chama cha Congress kupitisha kiasi cha dola bilion 6 kwa lengo la kukabiliana na mlipuko wa ugonjwa hatari wa Ebola katika nchi za Afrika Magharibi.
Rais wa Marekani Barack Obama ametoa wito kwa chama cha Congress kupitisha kiasi cha dola bilion 6 kwa lengo la kukabiliana na mlipuko wa ugonjwa hatari wa Ebola katika nchi za Afrika Magharibi.
Obama amesema hayo muda mfupi baada ya kutembelea taasisi ya taifa afya nchini humo,ambapo aliwapongeza madaktari na wanasayanzi kwa kazi nzuri wanayoifanya kukabiliana na ugonjwa huo.
Inakadiriwa kuwa takriban watu  7,000 wamekufa kutokana na ugonjwa wa Ebola katika nchi za Liberia, Sierra Leone na Guinea.
Chama cha madaktari wasio na mipaka Medecins Sans Frontieres (MSF) kwa mara nyingine imelaumu taasisi za kimataifa kwa madai kuwa bado hawajaonyesha jitihada zao.
It described it as patchy and slow, with the job of tackling the crisis largely left to doctors, nurses and charity organisations.
MS katika ripoti yake imesema serikali za kigeni kama vile Uingereza zimeendelea kujenga vituo vya matibabu ya ugonjwa huo.
Jumanne wiki hii shirikisho la chama cha Msalaba Mwekundu limesema kuna unyanyapaa dhidi ya watu wanaotoka katika nchi zilizokumbwa na ugonjwa huo.
</doc>
<doc docid='bbc_140330_senegal_guinea_ebola' lang='swa' type='mono' source_url='http://www.bbc.co.uk/swahili/habari/2014/03/140330_senegal_guinea_ebola' term='ebola'>
Ebola yafanya Senegal kufunga mpaka
Senegal imefunga mpaka wake na Guinea katika juhudi za kuzuwia virusi vya Ebola ambavyo vimeuwa watu kama 70 nchini Guinea.
Senegal imefunga mpaka wake na Guinea katika juhudi za kuzuwia virusi vya Ebola ambavyo vimeuwa watu kama 70 nchini Guinea.
Wagonjwa wengi waliopata Ebola wako kusini magharibi mwa Guinea, lakini watu kama wanane katika mji mkuu, Conakry, wamethibitishwa kuwa na virusi hivyo.
Wagonjwa wanaoshukiwa kuwa na virusi vya Ebola piya wanachunguzwa katika nchi mbili jirani na Guinea - Liberia na Sierra Leone.
</doc>
<doc docid='bbc_111206_ebola' lang='swa' type='mono' source_url='http://www.bbc.co.uk/swahili/news_in_brief/2011/12/111206_ebola' term='ebola'>
Chanjo ya Ebola huenda imepatikana.
Wanasayansi wametengeneza chanjo inayokinga panya kupata virusi vya Ebola.
Wanasayansi wametengeneza chanjo inayokinga panya kupata virusi vya Ebola.
Ebola iligunduliwa mwaka wa 1976, na inauwa zaidi ya asilimia 90% ya watu wanaoambukizwa. Matokeo ya chanjo hiyo yalichapishwa kwenye jarida moja la masuala ya afya la Proceedings of National Academy of Sciences.
Ingawa idadi  ya watu wanaoambukizwa ugonjwa huo kila mwaka ni ndogo, athari zake huwa zinasambaa kwa haraka na inahofiwa kuwa huenda virusi hivyo vikatumika na magaidi kama silaha.
Chanjo hii mpya inakinga thabiti kwa hadi asilimia  80% kwa panya dhidi ya maradhi hayo na pia ina uwezo wa kustahimili joto jingi na baridi kulingana na mwanasayansi Charles Arntzen kutoka chuo kikuu cha Arizona ambaye alihusika katika utafiti wake.
</doc>
<doc docid='bbc_140908_marekani_ebola' lang='swa' type='mono' source_url='http://www.bbc.co.uk/swahili/habari/2014/09/140908_marekani_ebola' term='ebola'>
Marekani kusaidia kupambana na Ebola
Serikali ya Marekani imeahidi kusaidia mapambano dhidi ya Ebola.
Serikali ya Marekani imeahidi kusaidia mapambano dhidi ya Ebola.
Rais Barack Obama amesema nchi yake itapeleka vifaa vyake vya kijeshi ili kusaidia kupambana na ugonjwa huo uliozuka katika nchi za Afrika Magharibi.
Akizungumza katika kipindi cha televisheni ya NBC, nchini Marekani, Rais Obama amesema iwapo dunia haitachukua hatua za haraka, ugonjwa wa ebola utaweza kusambaa nje ya Afrika na kutishia usalama wa nchi yake.
</doc>
<doc docid='bbc_140824_ebola_sierra_leone' lang='swa' type='mono' source_url='http://www.bbc.co.uk/swahili/habari/2014/08/140824_ebola_sierra_leone' term='ebola'>
Wanaowaficha wagonjwa wa Ebola mashakani
Bunge nchini Sierra Leone limepitisha sheria inayotoa hukumu ya miaka miwili jela kwa mtu yeyote atakayepatikana akimficha makusudi mtu aliyeambukizwa viini vya ugonjwa wa Ebola.
Bunge nchini Sierra Leone limepitisha sheria inayotoa hukumu ya miaka miwili jela kwa mtu yeyote atakayepatikana akimficha makusudi mtu aliyeambukizwa viini vya ugonjwa wa Ebola.
Afisa mmoja wa serikali anasema kuwa hatua hiyo inalenga kukabiliana na maambukizi ya ugonjwa huo.
Wakati huohuo Ivory Coast imefunga mpaka wake na Liberia na Guinea.
Serikali ya Ivory Coast imesema kuwa hatua hiyo inatokana na ueneaji wa maambukizi ya ugonjwa huo katika mataifa hayo jirani.
Ni taifa la hivi karibuni barani Afrika kuweka vikwazo vya usafiri licha ya onyo kutoka kwa shirika la afya duniani kwamba hatua hiyo huenda ikasababisha uhaba wa chakula katika mataifa yalioathiriwa.
</doc>
<doc docid='bbc_150703_drc_ebola' lang='swa' type='mono' source_url='http://www.bbc.com/swahili/habari/2015/07/150703_drc_ebola' term='ebola'>
Hofu ya Ebola DRC
Watu wanne wamefariki dunia wakiwa na dalili za ugonjwa wa Ebola katika Jamhuri ya Kidemokrasi ya Congo.
Watu wanne wamefariki dunia wakiwa na dalili za ugonjwa wa Ebola katika Jamhuri ya Kidemokrasi ya Congo.
Mamlaka za Afya nchini humo zinachunguza uwezekano wa kutokea kwa mlipuko wa ugonjwa huo.
Waziri wa Afya Felix Kabange amesema wafanyakazi wa afya wamepelekwa katika kijiji cha Masambio kilichoko kilomita 270, kaskazini mwa mji mkuu wa nchi hiyo Kinshasa, kwa ajili ya uchunguzi zaidi.
Amesema wawindaji sita walipatwa na homa Ijumaa iliyopita wakiwa na dalili za ugonjwa huo, ikiwemo, kuhara na kutapika baada ya kuua na kula Paa.
Waziri huyo wa afya hata hivyo amesema kati ya hao, wakiwemo wanne waliofariki hakuna aliyeshikwa na homa kali, dalili ambayo ni ya mwanzo na kubwa ya ugonjwa huo.
</doc>
<doc docid='bbc_141108_ebola_africa_fund' lang='swa' type='mono' source_url='http://www.bbc.co.uk/swahili/habari/2014/11/141108_ebola_africa_fund' term='ebola'>
Mfuko wa Ebola waahidiwa Afrika
Wafanyabiashara na makampuni mashuhuri ya Afrika wameanzisha mfuko wa dharura kusaidia nchi zilizoathirika na Ebola.
Wafanyabiashara na makampuni mashuhuri ya Afrika wameanzisha mfuko wa dharura kusaidia nchi zilizoathirika na Ebola.
Mkutano wa mwanzo wa kuahidi msaada uliofanywa Addis Ababa, Ethiopia, umekusanya dola milioni 28.5.
Fedha hizo zitatumiwa kutuma wafanya kazi wa utibabu 1,000 kwenda Guinea, Sierra Leone na Liberia.
Benki ya maendeleo ya Afrika itasimamia mfuko huo.
Hatua hiyo ni sehemu ya msaada wa Umoja wa Afrika kwa nchi zilizoatthirika.
Akizungumza baada ya mkutano huo, mwenyekiti wa AU, Dlamini Zuma, alisema fedha zitazopatikana ni sehemu ya mradi wa muda mrefu wa kupambana na majanga kama hayo siku za mbele.
Na makampuni yanayotoa huduma kwa simu za mkononi za Afrika yamesema kuwa mwezi ujao yataanzisha kampeni ya kuwapa nafasi wateja wao kusaidia nchi zenye Ebola, kwa kutoa mchango kwa kutumia ujumbe wa simu, SMS.
Inaarifiwa kuwa Afrika ina wateja milioni 700 wa simu za mkononi.
Ijumaa, shirika la madaktari la kimataifa, MSF, lilisema idadi ya wagonjwa wepya nchini Liberia inapungua.
</doc>
<doc docid='bbc_141015_ebola_treatments' lang='swa' type='mono' source_url='http://www.bbc.co.uk/swahili/habari/2014/10/141015_ebola_treatments' term='ebola'>
Tiba ya Ebola-imefikia wapi?
Kwa kuongezeka kwa idadi ya vifo na ugonjwa kuendelea kusambaa, harakati za kutafuta tiba ya Ebola zinaendelea.
Kwa kuongezeka kwa idadi ya vifo na ugonjwa kuendelea kusambaa, harakati za kutafuta tiba ya Ebola zinaendelea.
Wataalam tayari wanajua mengi kuhusu virusi hivi na namna vinavyoshambulia, lakini kupambana navyo kwa kutumia dawa ni jambo jipya.
Tangu Ebola ilivyobainika mwaka 1976, kila mlipuko umekuwa ukidhibitiwa kwa masharti ya hali ya juu kuhusu usafi-kutengwa kwa wagonjwa na wanaohisiwa kuambukizwa ugonjwa virusi vya Ebola, kuwahakikisha wafanyakazi wa vituo vya afya na hospitali kuvaa nguo zinazostahili kuzuia maambukizo na kufanya usafi wa hali juu na utupaji salama wa taka zinazotokana na kumhudumia mgonjwa.
Hakuna dawa za kutibu Ebola kwa sababu kutengeneza dawa hizo ni gharama kubwa, na mpaka sasa makampuni makubwa ya kutengeneza dawa bado hayajaona soko kubwa. Hilo linabadilika.
Virusi vinaweza kuingia mwilini kupitia majimaji ya mwili wa mgonjwa kama damu, matapishi, kinyesi kupitia sehemu ya jeraha la ngozi au kamasi au machozi kama vile ya macho.
Wakiwa wameingia ndani ya mwili, wanazaliana haraka katika damu, na kushambulia seli.
Ugonjwa huu si wa kuambukiza kama mafua. Kukaribiana kwa karibu sana na mtu aliyeambukiza virusi vya Ebola ndiko kunakosababisha virusi vya Ebola kumwingia mtu mwingine. Maambukizo pia yanaweza kutokea kwa kugusana na matandiko yaliyolaliwa na mgonjwa wa Ebola, nguo na mahali alipoketi mgonjwa.
Yote haya yanafahamika kwa karibu miaka 40, lakini sasa limekuwa tishio kubwa duniani.
Madaktari wanaelekeza nguvu zao katika njia mbili:
Matibabu kusaidia watu ambao tayari wameambukizwa na virusi vya Ebola.
Chanjo za kuwakinga watu kuambukizwa virusi vya Ebola.
Kuna majaribio mbalimbali yamefanyika kuhusu chanjo na dawa za kutibu Ebola zikiwa katika kuandaliwa, lakini bado hazijafanyiwa majaribio kamili kwa ajili ya usalama au ufanisi wake.
Dawa za majaribio kama vile ZMapp tayari zimegawiwa kwa wagonjwa katika maeneo ya mlipuko wa Ebola, lakini hazijawatibu wagonjwa wote. Wafanyakazi wawili wa mashirika ya misaada kutoka Marekani na raia mmoja wa Uingereza walipona baada ya kutumia dawa hii, lakini daktari wa Liberia na kasisi wa Hispania wamefariki dunia.
Dawa hii awali ilifanyiwa majaribio kwa wanyama, na wataalam wanasema bado haifahamiki kama dawa hii inaongeza fursa za mgonjwa kupona.
Akiba ya dawa hizi ni ndogo sana na watengenezaji wa dawa hii wanasema itachukua miezi kadhaa kuongeza uzalishaji.
Matumizi ya damu ya watu walionusurika pia nayo inafanyiwa majaribio kama tiba. Inafikiriwa kuwa damu hii huenda ikawa na chembechembe zinazoweza kupunguza makali ya virusi. Lakini hii inachukua muda wa mgonjwa-bado watahitaji miili yao kujua namna ya kupambana na virusi hivi.
Chanjo
Majaribio ya chanjo yalianza nchini Marekani mwezi huu.
Marekani, Uingereza na Canada zinafanya majaribio ya chanjo mbalimbali dhidi ya Ebola katika maabara.
Lengo ni kupata dozi 20,000 zitakazoweza kutumika Afrika Magharibi mapema mwaka ujao.
Kwa kawaida inachukua miaka mingi kwa binadamu kufanyiwa majaribio kabla ya kupata chanjo kamili itakayothibitishwa kwa matumzi.
Lakini hii ni dharura kwa ajili ya mlipuko wa Ebola kwamba majaribio ya chanjo yanaharakishwa katika kiwango cha kushangaza.
</doc>
<doc docid='bbc_140923_who_70_ebola_deaths' lang='swa' type='mono' source_url='http://www.bbc.co.uk/swahili/habari/2014/09/140923_who_70_ebola_deaths' term='ebola'>
70% ya wagonjwa wa Ebola wanakufa.
Idadi ya vifo vya wagonjwa wa Ebola imetimia asilimia 70% ya watu walioambukizwa ugonjwa huo .
Idadi ya vifo vya wagonjwa wa Ebola imetimia asilimia 70% ya watu walioambukizwa ugonjwa huo .
Umoja wa Mataifa umeonya kwamba maambukizi ya Ebola huenda yakaongezeka na kutimia 20,000 kufikia mwezi Novemba iwapo juhudi za kudhibiti ugonjwa huo hazitaongezwa maradufu.
Marekani imeonya kwamba huenda maambukizi mabaya zaidi yakashuhudiwa Januari mwakani ambapo maambukizi katika ukanda wa Afrika Magharibi huenda yakagonga milioni 1.4.
Hata hivyo wadadisi wamesema makadirio hayo ya Marekani hayapendezi wala hayaonyeshi nia nzuri.
Mlipuko huo wa ugonjwa wa Ebola umesababisha vifo 2,800, visa vingi vikiripotiwa katika mataifa ya Guinea, Liberia na Sierra Leone.
Shirika la Afya Ulimwenguni (WHO) limesema mkurupuko wa ugonjwa huo ââulidhibitiwa vyemaâ nchini Nigeria na Senegal.
Wanasayansi wamesema hatua madhubuti zinafaa kuchukuliwa ili kuzuia kuenea zaidi kwa maambukizi ya ugonjwa wa Ebola.
Inakadiriwa kwamba maambukizi ya Ebola huenda yakaongezeka zaidi katika mataifa matatu yalioyoathirika zaidi.
Uchambuzi wa visa vilivyoripotiwa tayari unaonyesha kwamba idadi ya watu wanaofariki imeongezeka mpaka 70% kutoka asilimia 50%.
Afisa wa WHO, Bw. Christopher Dye ameonya kwamba ikiwa hatua za haraka za kudhibiti ugonjwa huo hazitachukuliwa, maelfu ya visa hivi vitazidi kuripotiwa kila juma katika mataifa hayo matatu.
Wakati huo huo wakfu wa Wellcome uimetangaza kwamba dawa za kuponya ugonjwa huo zitafanyiwa majaribio kwa mara ya kwanza huko Afrika Magharibi.
Moja ya dawa hizi inafahamika kama ZMapp ambayo tayari imepatiwa baadhi ya wagonjwa wa Ebola.
Dkt Peter Horby, kutoka Centre for Tropical Medicine and Global Health iliyo katika chuo kikuu cha Oxford, amesema majaribio rasmi ya dawa hizo yataanza Novemba, Afrika Magharibi.
</doc>
<doc docid='bbc_140902_ebola_drc' lang='swa' type='mono' source_url='http://www.bbc.co.uk/swahili/habari/2014/09/140902_ebola_drc' term='ebola'>
31 wafariki kutokana na Ebola DRC
Shirika la afya duniani likishirikiana na wizara ya afya katika Jamhuri ya kidemokrasia ya Congo imesema kuwa mlipuko wa ugonjwa wa Ebola nchini humo umewaua watu 31.
Shirika la afya duniani likishirikiana na wizara ya afya katika Jamhuri ya kidemokrasia ya Congo imesema kuwa mlipuko wa ugonjwa wa Ebola nchini humo umewaua watu 31.
Ugonjwa huo ulipatikana mapema mwezi uliopita katika nchi hiyo karibu na mji wa Boende takriban kilomita mia nane kazkazini mwa mji mkuu wa Kinshasa.
Maafisa wanasema kuwa eneo hilo limewekwa karantini na zaidi ya watu 50 wanapokea matibabu baada ya kuambukizwa maradhi hayo.
Takriban watu 200 wanachunguzwa. Wizara ya afya mjini Kinshasa imesisitiza kuwa mlipuko wa homa hiyo haihusishwa na mlipuko wa Ebola uliotikisa kanda ya Afrika Magharibi ambako zaidi ya watu 1500 wamefariki.
</doc>
<doc docid='bbc_habari-50577308' lang='swa' type='mono' source_url='https://www.bbc.co.uk/swahili/habari-50577308' term='ebola'>
DRC: Kwanini wanamgambo wenye silaha wanaendelea na ukatili dhidi ya raia ilhali kuna kikosi cha MONUSCO?
Historia ya hivi karibuni ya Jamhuri ya Kidemokrsaia ya Congo imekuwa ya taifa lililozongwa na ukosefu wa usalama, licha ya nchi hiyo kuwa na utajiri mkubwa unaotoakana na madini na rasilimali.
Historia ya hivi karibuni ya Jamhuri ya Kidemokrsaia ya Congo imekuwa ya taifa lililozongwa na ukosefu wa usalama, licha ya nchi hiyo kuwa na utajiri mkubwa unaotoakana na madini na rasilimali.
Ukosefu huu wa usalama, ambao umekithiri sana mashariki mwa nchi hiyo, umetia doa historia nzuri iliaondikishwa mapema mwaka huu kufwatia uchaguzi kufanyika na rais kukabiliwa madaraka bila umwagikaji damu.
Alipochukuwa hatamu ya uongozi mnamo Januari mwaka  wa 2019 rais Felix Tsishekedi alirithi majanga kadhaa, ikiwemo lile la homa hatari ya Ebola iliyotishia afya ya taifa zima la DRC, na pia mapigano yanayoendelea mashariki mwa taifa hilo hasa maeneo ya Beni, Butembo na mkoa wa Kivu kaskazini.
Mamia wameuawa na maelfu wengine kuachwa bila makao.
Kutokana na ukosefu wa usalama, wakaazi wenye hasira katika miji ya Beni, Butembo na Goma wamekuwa wakiandamana tangu mwanzo wa wiki hii kulalamikia majeshi ya kulinda amani ya Umoja wa Mataifa maarufu kama MONUSCO kwa kutowalinda dhidi ya mashambulizi ya wanamgambo waliokita mizizi mashariki mwa taifa hilo.
Afisi ya meya wa Beni lilichomwa moto pamoja na kituo cha askari wa MUNUSCO wakati wa maandamano hayo.
Lakini swali kuu ambalo limesalia kwenye vinywa vya wengi ni je, kwanini wanamgambo wenye silaha wanaendelea na ukatili dhidi ya raia ilhali kuna kikosi cha MONUSCO chenye askari zaidi ya alfu sita?
Na je, inakuwaje operesheni mahsusi ya kijeshi iliyoanzishwa hivi karibuni na vikosi vya usalama vya DRC inaendelea huku raia raia wakiendelea kuwauwa kinyama na makundi ya wanamgambo mashariki mwa nchi hiyo?
Nalo kanisa katoliki, lililo na ushawishi mkubwa katika maswala ya DRC, limetoa mwito serikali ya rais Tsishekedi kufanya kile iwezalo kukomesha mausaji ya raia.
Wachanganuzi wa maswala ya kiuslama wanasema kwamba yafaa majukumu ya vikosi vya umoja wa mataifa ndani ya DRC yabadilishwe.
Mmojawao ni George Musamali anayetoa tetesi kwamba wakati umewadia kwa MONUSCO kupigana vita.
"Umoja wa mataifa yafaa uchukuwe uamuzi wa haraka na kutoa idhini kwa wanajeshi wa kulinda amani waanze kupigana vita dhidi ya wanamgambo wenye silaha mashariki mwa DRC...wakishirikiana na wanajeshi wa serikali, watakabiliana vilivyo na wapiganaji waasi" anasema Bwana Musamali.
Kwa sasa wanajeshi wa MUNUSCO wanaweza tu kutumia silaha zao kujilinda iwapo wamevamiwa lakini hawaruhusiwi kwenda kwenye uwanja wa vita.
Mashariki mwa Jamhuri ya Kidemokrasia ya Congo ni eneo lenye aina nyingi ya madini ikiwa pamoja na almasi na dhahabu.
Pia ni eneo lenye mchanga wenye rotuba na misitu ya nyanda za juu inayozalisha mbao za ujenzi zinazotafutwa sana na wafanyabiashara hata kutoka nje ya DRC.
Kutokana na rasimali hii, eneo hili la mashariki mwa DRC limegeuzwa kuwa uwanja wa vita miongoni mwa makundi ya wapiganaji wa ndani ya DRC na wengine kutoka mataifa jirani.
Inaaminika kwamba kuna zaidi ya makundi 100 ya wanamgambo wenye silaha walio na ngome zao mashariki mwa DRC, lengo lao kuu ni kung'ang'ania madini na raslimali nyingine inayopatikana huko.
Waasi wa kundi la Mai Mai ndio wanaolaumiwa kwa ukosefu wa usalama katika mikoa mingi ya mashariki mwa DRC.
Vile vile kuna makundi ya FDLR kutoka Rwanda, ADF kutoka Uganda na CNRD/FNL kutoka Burundi ambayo ni miongoni mwa magenge haramu yanayochangia kukithiri kwa vita vya kiraia nchini DRC.
Mwingilio wa kisiasa
Kundi la Mai Mai lilianzishwa na kufadhiliwa na wanasiasa wanaotaka mabadiliko ya kisiasa nchini humo.
Inasemakena kwamba wanasiasa wengi nchini DRC wana magenge yao ya kibinafsi ambayo, baada ya kukamilika kwa msimu wa kisiasa, yanajihusisha na uhalifu na uporaji.
Mzozo wa kikabila
Jamhuri ya Kidemokrasia ya Congo imekumbwa na mzozo wa muda mrefu wa kikabila kati ya wafugaji na wakulima.
Uhasama kati ya makundi haya mawili umekithiri kiasi kwamba makabila mengi hayaonani ana kwa ana.
Uasi ndani ya jeshi
Miongoni mwa sababu ambazo zimetajwa kulemaza juhudi za jeshi la taifa zisifaulu katika vita dhidi ya makundi ya waasi ni baadhi ya wanajeshi kuunga mkono kisirisiri wanamgambo.
Uasi wa kichini chini ndani ya jeshi unafanya wanamgambo kufahamu mipango yote ya operesheni dhidi yao na hivyo  kulemaza harakati za vikosi vya taifa vya kutokomeza makundi ya wanamgambo.
Rais Felix Tsishekedi ametoa wito wa ushirikiano wa kikanda na kimatifa katika kupambana na makundi ya wanamgambo mashariki wa DRC.
Hata hivyo, wachunguzi wa mambo wanasema baadhi ya serikali za mataifa jirani zinanufaika kutokana na ukosefu wa usalama na huenda wasiitikie mwito wa kiongozi huyo wa DRC.
Jambo la kusikitisha ni kwamba raia ndio wanaoteseka na kuumia huku sakata ya ukosefu wa usalama ikiendelea kulikumba eneo la mashariki mwa Jamhuri ya Kidemokrasia ya Congo.
</doc>
<doc docid='bbc_141023_ebola_newyork' lang='swa' type='mono' source_url='http://www.bbc.co.uk/swahili/habari/2014/10/141023_ebola_newyork' term='ebola'>
Ebola yagundulika New York
Daktari wa Marekani aliyekuwa akiwahudumia wagonjwa wa Ebola Nchini Guinea amepimwa na kukutwa na virusi vya ugonjwa huko katika hospitali ya ya mjini New York.
Daktari wa Marekani aliyekuwa akiwahudumia wagonjwa wa Ebola Nchini Guinea amepimwa na kukutwa na virusi vya ugonjwa huko katika hospitali ya ya mjini New York.
Dr Craig Spencer ambaye ni mmoja kati ya madaktari wasio na mipaka alianza kujisikia maumivu na homa siku chache tu baada ya kurejea Marekani akitokea Afrika Magharibi.
Siku ya Alhamisi wiki hii Craig alipelekwa hospitali kwaajili ya vipimo na kisha akatengwa kwa uchunguzi zaidi wa afya yake.
Katika taarifa yake kwa vyombo vya habari Meya wa mji wa New York Bill de Blasio amesema watu hawapaswi kuwa na hofu kwani hatua zote mhimu zilifuatwa katika kumchunguza Dr.Craig na hadi alipobainika kuwa na maambukizi hayo.
Kubainika kuwa na virusi vya ugonjwa wa Ebola kwa Dr.Craig kunaongeza idadi ya waliobainika kuwa na ugonjwa huo nchini Marekani kutoka watatu na kufikia wagonjwa wanne.
</doc>
<doc docid='bbc_140618_ebola' lang='swa' type='mono' source_url='http://www.bbc.co.uk/swahili/habari/2014/06/140618_ebola' term='ebola'>
330 wafariki kutokana na Ebola
Mlipuko wa Ugonjwa wa Ebola Mgharibi mwa Afrika umesababisha vifo vya watu 330 tangu mwezi Februari.
Mlipuko wa Ugonjwa wa Ebola Mgharibi mwa Afrika umesababisha vifo vya watu 330 tangu mwezi Februari.
Takwimu hizo mpya zilizotolewa na shirika la afya duniani WHO zinaashiria kuwa maafisa wa afya wanajaribu kuudhibiti ugonjwa huo.
Mlipuko huo uliofafanuliwa na shirika hilo kuwa mojawapo yalio mabaya zaidi ulianza nchini Guinea.
Umeenea pia hadi Sierra Leone na Liberia.
Takriban visa 50 vipya vimeripotiwa wiki iliyopita. Hakuna chanjo dhidi ya virusi vya ugonjwa wa Ebola, vinavyosababisha mtu kuvuja damu kwa wingi na kuwa na joto jingi mwilini.
</doc>
<doc docid='bbc_habari-38717873' lang='swa' type='mono' source_url='http://www.bbc.co.uk/swahili/habari-38717873' term='ebola'>
Pesa za ebola zatoweka Sierra Leone
Karibu miaka mitatu baada ya Sierra Leone kukumbwa na ugonjwa wa Ebola mamilioni ya dola zilizokuwa zimechangishwa  kupambana na homa hiyo hazijulikani zilipo.
Karibu miaka mitatu baada ya Sierra Leone kukumbwa na ugonjwa wa Ebola mamilioni ya dola zilizokuwa zimechangishwa  kupambana na homa hiyo hazijulikani zilipo.
Ukaguzi wa hesabu wa miezi sita ya kwanza kuhusu ugonjwa huo ulionyesha kuwa takriban dola milioni 14 zimetumika vibaya au hazijulikani zilipo.
Ukaguzi huo wa hesabu ulisema kuwa hakuna ushahidi unaoonyesha kuwepo malipo ya kufanya kazi katika mazingira hatari ya hadi doka milioni 4.
Wakati wa mlipuko wa ebola, lilikuwa jambo la kawaida kuwa malipo hayo yangecheleweshwa.
Hii ilisababisha kufanyika mgomo mwishoni mwa mwaka 2014 katika hospitali ya Kenema.
Makundi ya kuzika maiti yalitoa maiti kutoka viumba vya kuhifadhi na kuziweka kwenye milango  ya hospitali  wakitaka wapewe marupu rupu yao.
</doc>
<doc docid='bbc_150118_mali_ebola' lang='swa' type='mono' source_url='http://www.bbc.co.uk/swahili/habari/2015/01/150118_mali_ebola' term='ebola'>
Mali haina wagonjwa wapya wa Ebola
Waziri wa Afya wa Mali amesema nchi hiyo kwa sasa haina maambukizi ya virusi vya Ebola baada ya siku 42 za kutokuwa na wagonjwa wapya walioambukizwa virusi vya ugonjwa huo .
Waziri wa Afya wa Mali amesema nchi hiyo kwa sasa haina maambukizi ya virusi vya Ebola baada ya siku 42 za kutokuwa na wagonjwa wapya walioambukizwa virusi vya ugonjwa huo .
"Natangaza siku hii, mwisho wa ugonjwa wa virusi vya Ebola nchini Mali," amesema Ousmane Kone.Mtu wa mwisho kuambukizwa Ebola nchini Mali alipona na kuruhusiwa kutoka hospitali mapema mwezi Desemba.
Takwimu za hivi karibuni zinaonyesha kuwa nchi tatu za Afrika magharibi zilizokuwa zimeathirika zaidi zote zimeshihudia kupungua kwa wagonjwa wapya wa Ebola.
Sierra Leone na Guinea zote zimekuwa na jumla ya chini kabisa ya wagonjwa waliothibitika kila wiki kuambukizwa virusi vya Ebola tangu mwezi Agosti, kwa mujibu wa takwimu za Umoja wa Mataifa zilizotolewa Alhamisi.
Liberia, ambayo haikuripoti wagonjwa wapya kwa muda wa siku mbili wiki iliyopita, ilikuwa na idadi ya chini kabisa kwa wiki ya mambukizi ya Ebola tangu mwezi Juni.
Idadi ya watu waliokufa kutoka na virusi vya Ebola imefikia watu 8,429, huku 21,296 wakiwa wameambukizwa.
Mali iliandikisha mgonjwa wa kwanza wa Ebola mwezi Oktoba, wakati mtoto wa miaka miwili kutoka Guinea alipougua na kufa.
Katika kipindi cha hali mbaya kabisa ya ugonjwa wa Ebola nchini humo watu 300 waliwekwa chini ya uchunguzi kuhusiana na maambukizi ya virusi vya Ebola.
Lakini nchi hiyo kwa sasa imeepukana na ugonjwa huo, amesema Ibrahima Soce Fall, mkuu wa ofisi ya Umoja wa Mataifa nchini Mali kuhusu Ebola (UMEER).
Ugonjwa wa Ebola unachukua siku 21 tangu mtu kuambukizwa hadi kujitokeza kwa dalili za ugonjwa huu na nchi ili kutangaza kuwa zimeondokana na maambukizi ya ugonjwa Ebola lazima zisiwe na wagonjwa wapya kwa vipindi viwili vya matazamio yaani siku 42.
</doc>
<doc docid='bbc_141025_obama_ebola_us' lang='swa' type='mono' source_url='http://www.bbc.co.uk/swahili/habari/2014/10/141025_obama_ebola_us' term='ebola'>
Obama asihi ukweli katika Ebola
Rais Obama amewasihi Wamarekani kwamba wanapopambana na tishio la Ebola wasikilize ukweli, siyo uoga.
Rais Obama amewasihi Wamarekani kwamba wanapopambana na tishio la Ebola wasikilize ukweli, siyo uoga.
Katika hotuba yake ya kila juma, Rais Obama aliwasifu wakaazi wa jiji la New York kuwa wanaendelea na shughuli zao wakiwa shuwari baada ya kujilikana kuwa daktari mmoja aliyerudi mjini humo kutoka Afrika Magharibi, sasa anaugua Ebola.
Baada ya tukio hilo magavana wa New York na New Jersey wametoa amri kuwa mtu yeyote anayewasili kutoka Afrika Magharibi ambaye alikuwa karibu na wagonjwa wa Ebola - awekwe karantini kwa siku 21.
Serikali ya Rais Obama haikuwahi kutangaza hatua kama hiyo.
</doc>
<doc docid='bbc_141019_ebola_meeting' lang='swa' type='mono' source_url='http://www.bbc.co.uk/swahili/habari/2014/10/141019_ebola_meeting' term='ebola'>
Ujerumani na mikakati dhidi ya Ebola
Waziri wa Mambo ya Nje wa Ujerumani Frank-Walter Steinmeier anasema nguvu kubwa inahitajika dhidi ya kirusi  cha ugonjwa wa  Ebola.
Waziri wa Mambo ya Nje wa Ujerumani Frank-Walter Steinmeier anasema nguvu kubwa inahitajika dhidi ya kirusi  cha ugonjwa wa  Ebola.
Katika ufunguzi wa kikao cha Shirika la Afya Dunia mjini  Berlin Ujerumani  maongezi  yaliyotawa ni kuhusiana na janga la Ebola
Steinmeier anasema wataalamu wa dawa na vifaa vingi vinahitajika ili kutoa msaada katika nchini tatu zinazo angamia kwa janga la Ebola Magharibi mwa Afrika.
Bwana Steinmeier ameahidi kutoa misaada na vikosi vingi kutoka Ujerumani kusaidia kupambana na janga hilo.
Mawazo ya Waziri wa Ujerumani yalitolewa baada ya Rais wa Liberia kuomba msaada nchi zote duniani Kusaidia kupambana na virusi vya Ebola.
Rais Ellen Johnson Sirleaf anasema kizazi chote cha vijana wa Afrika kiko hatarini kwa sababu ya maafa ya kiuchumi yanayosababishwa na ugonjwa huo.
</doc>
<doc docid='bbc_habari-48361368' lang='swa' type='mono' source_url='https://www.bbc.co.uk/swahili/habari-48361368' term='ebola'>
DRC: Wakuu wa usalama Kanda ya Maziwa Makuu kukabiliana na ugaidi
Wakuu wa vyombo vya usalama katika kanda ya Maziwa Makuu wanakutana nchini Uganda kupanga mikakati ya kukabiliana na tishio la kundi la Islamic State ambalo linasemekana limeanza kuendesha harakati zake katika maeneo ya Mashariki na Kaskazini mwa Jamhuri ya Kidemokrasia ya Congo.
Wakuu wa vyombo vya usalama katika kanda ya Maziwa Makuu wanakutana nchini Uganda kupanga mikakati ya kukabiliana na tishio la kundi la Islamic State ambalo linasemekana limeanza kuendesha harakati zake katika maeneo ya Mashariki na Kaskazini mwa Jamhuri ya Kidemokrasia ya Congo.
Hayo ni kwa mujibu wa upelelezi wa chombo cha usalama kinachowaleta pamoja wakuu wa usalama katika kanda ya maziwa makuu, kuna uwezekano wa eneo hilo kuingiliwa kirahisi na wanamgambo wa kundi hilo kutokana na ukosefu wa usalama na mlipuko wa ugonjwa wa Ebola ambao unatatiza juhudi za kukabiliana nao.
Vyombo vya usalama katika eneo hilo sasa vinataka kuhakikisha kuwa kundi hilo halipati nafasi kuendesha shughuli zake katika matatifa ya eneo hilo baada ya kutimuliwa mashariki ya kati.
''Kuna vitisho kwa hivyo ni onyo kwetu kulishughulika mapema kabla halijawa tatiza kubwa katika kanda ya maziwa makuu'' alisema Mkuu wa Jeshi la Uganda, Jenerali David Muhoozi'
Kulingana na wakuu hao wa usalama kuna haja ya wao kushirikiana na majeshi ya mataifa ya kigeni yaliyochangia katika juhudi za kuvunja kundi hilo mashariki ya kati.
''Tishio la kundi hilo la kigaidi ni kubwa kiasi ya kuhamasisha Serikali za eneo hili lote la Maziwa Makuu, kuona ya kwamba zinaongeza juhudi za kukabiliana masuala ya kigaidi iwe ni kutoka kwa kundi la al-Shabab, ISIS, Boko Haram au Al-Qaeda'', alisema katibu mtendaji wa mataifa ya maziwa makuu, Zachary Muburi Muita.
Aliongeza kuwa wamepokea ripoti kutoka kwa serikali za eneo hilo kwamba kundi la kigaidi la ADF linashirikiana na na makundi hayo ya kigaidi.
Hivi karibuni kundi la kigaidi la Islamic State lililo na chimbuko lake nchini Iraq, lilidai kufanya mashambulizi katika kijiji cha Kamango mkoani Kivu Kaskazini.
Maafisa wa kanda hiyo walisema hapakuwa na ushahidi wa IS kuhusika na shambulio hilo japo waliyoshuhudia walilaumu kundi la Allied Democratic Forces (ADF) ambalo wanadai limekuwa likishirikiana na IS.
Shambulio hilo la mwezi Aprili lilizua taharuki kuhusu hali ya usalama katika Mataifa ya Kanda ya Maziwa Makuu.
Bw. Zakaria Mwita ambaye ni Katibu Mkuu Mtendaji wa Mataifa ya Maziwa Makuu amesema kuwa wanapania kushirikiana na vikosi vya Umoja wa Mataifa kame vile MONUSC, Serikali na Jeshi la DRC pamoja na nchi  zote za Maziwa Makuu ili kuona kuwa wanakabiliana vilivyo na makundi hayo ya kigaidi yasitie fora katika eneo hilo.
Ingawa maeneo karibu yote ya DRC yamekuwa yakikumbwa na changamoto za usalama kama vita ama kushambuliwa na waasi mara kwa mara, eneo la mashariki ya nchi hiyo ndiyo lililoathirika zaidi.
Akiongea na BBC siku chache kabla ya kuondoka madarakani mwishoni mwa maka 2018, rais mataafu wa nchi hiyo, Joseph Kabila alisema katika mambo ambayo angekuwa na muda zaidi kuyashughulikia ni kurudisha amani kwa taifa hilo.
Mashariki mwa DRC kuna makundi ya kijeshi ya waasi na ya kikabila.
Baadhi ya makundi yanaondwa na raia wa nchi hiyo, lakini kuna amakundi mengine makubwa ambayo yanafadhiliwa ama kupambana za serikali za nchi jirani.
Makundi ya waasi yanayotokea nchi jirani ni FDLR ambalo lilitekeleza mauaji ya kimbari nchini Rwanda mwaka 1994 na wapiganaji wake wakakimbilia DRC.
Waasi wa ADF wanatokea nchini Uganda.
Makundi hayo ya waasi yanatumia misitu mizito iliyopo kwenye eneo hilo kujificha na kuendesha shughuli zao huku wakitangaza nia ya kushambulia nchi zao walizozikimbia.
Uganda na Rwanda zimeshavamia DRC mara mbili kwa lengo la kusambaratisha makundi hayo na vita hizo kupelekea mamilioni ya watu kufariki.
</doc>
<doc docid='bbc_habari-46601462' lang='swa' type='mono' source_url='https://www.bbc.co.uk/swahili/habari-46601462' term='ebola'>
Muujiza Ebola: Mtoto wa siku sita apona ugonjwa hatari Congo
Mtoto wa kike ambaye ilithibitishwa kuwa ana Ebola akiwa na siku sita pekee amepona, maafisa afya huko Jamuhuri ya Kidemokrasia ya Congo (DRC) wamethibitisha.
Mtoto wa kike ambaye ilithibitishwa kuwa ana Ebola akiwa na siku sita pekee amepona, maafisa afya huko Jamuhuri ya Kidemokrasia ya Congo (DRC) wamethibitisha.
Mama yake na mtoto Benedicte alikuwa ameambukizwa ugonjwa wa Ebola na alifariki wakati anajifungua.
Benedicte alianza kuonesha dalili siku chache baada ya kuzaliwa na madaktari walikuwa na wiki tano tu kumtibia na kuhakikisha anakuwa hai
Baba  na shangazi yake walimpeleka nyumbani siku ya Jumatano wiki  iliyopita.
"Baba yake, Thomas, alikuwa na hisia kaliâ¦ ndio mtoto wangu wa kwanza," msemaji wa wizara ya afya ameiambia BBC.
Ebola ni ugonjwa hatari hupelekea kifo haraka na huambatana na homa kali, kutapika, kuharisha, na kutoka damu nje na ndani.
Nusu ya wanao ambukizwa hufariki, lakini watoto ni ngumu sana kupona.
Tangu ugonjwa huo ulipo lipuka tena sasa hivi kuna taarifa za kesi 27 za ugonjwa huo kwa watoto ambao walikuwa bado hawajafikisha mwaka mmoja na 21 walifariki.
Taarifa kama za kupona kwa Benedicte ni adimu sana.
Mourinho afutwa kazi Manchester United
Alizaliwa tarehe 31 Octoba 2018 na alikuwa akitibiwa katika kituo cha Ebola huko Beni, mji uliotandikwa sana na mlipuko wa ugonjwa huo DRC
Benedicte ndiye mgonjwa mdogo zaidi ambae madakrari na watu wanao jitolea wamemhudumia.
Mtoto huyo wakike sasa anajulikana kama "muujiza wa Beni"
</doc>
<doc docid='bbc_141026_ebola_nurse_health_official' lang='swa' type='mono' source_url='http://www.bbc.co.uk/swahili/habari/2014/10/141026_ebola_nurse_health_official' term='ebola'>
Wauguzi wa Ebola hawafai kunyanyaswa
Afisa mwandamizi wa afya wa Marekani amelalamika juu ya hatua za baadhi ya majimbo ya Marekani, za kuwaweka karantini watu wote wanaorudi kutoka nchi ya Afrika Magharibi iliyoathirika na Ebola - ambao walikaribiana na wagonjwa wa Ebola.
Afisa mwandamizi wa afya wa Marekani amelalamika juu ya hatua za baadhi ya majimbo ya Marekani, za kuwaweka karantini watu wote wanaorudi kutoka nchi ya Afrika Magharibi iliyoathirika na Ebola - ambao walikaribiana na wagonjwa wa Ebola.
Dakta Anthony Fauci - mkurugenzi wa taasisi ya taifa inayohusika na magonjwa yanayoambukiza - alisema hatua hiyo inaweza kuzuwia wafanyakazi wa utabibu kwenda Afrika Magharibi kusaidia kupambana na janga hilo.
Alisema njia bora ya kuwakinga Wamarekani ni kuidhibiti Ebola Afrika.
Muuguzi wa Marekani, ambaye aliwekwa karantini baada ya kurudi kutoka Sierra Leone, alisema Jumamosi kuwa aliyotendewa kwao yamemfanya ajihisi kama mhalifu.
Alikaguliwa na kukutikana hana Ebola hadi sasa.
Alitengwa uwanja wa ndege kwa saa 7 na kupewa biskuti moja kula.
Balozi wa Marekani katika Umoja wa Mataifa, Samantha Power, ambaye sasa yuko safarini Afrika Magharibi, alisema wafanyakazi wa utabibu hawafai kunyanyaswa kwa kazi waliyofanya.
</doc>
<doc docid='bbc_habari-49832793' lang='swa' type='mono' source_url='https://www.bbc.co.uk/swahili/habari-49832793' term='ebola'>
Kwa nini wapiganaji wa Maimai wameamua kuweka silaha chini DR Congo?
Wapiganaji wa kundi la Maimai nchini Congo, wameitikia wito uliotolewa na rais wa nchi hiyo Felix Tshisekedi, wa kuweka chini silaha na kujiunga na jeshi la serikali au kurudi katika maisha ya kawaida.
Wapiganaji wa kundi la Maimai nchini Congo, wameitikia wito uliotolewa na rais wa nchi hiyo Felix Tshisekedi, wa kuweka chini silaha na kujiunga na jeshi la serikali au kurudi katika maisha ya kawaida.
Mamia ya wapiganaji hao kutoka kundi la UPCL wamejikusanya katika mji mdogo wa Kalunguta tayari kwa kusalimisha silaha zao.
Kulingana na meya wa mji wa Beni Bwanakawa Masumbuko Nyonyi  aliyezungumza na BBC, hatua hiyo inatokana na wito wa rais wa taifa hilo Felix Tshisekedi  wa kuwataka wapiganaji hao kuweka chini silaha  mwezi wa Aprili mwaka huu.
Kulingana na meya huyo wito huo unatokana na mateso waliopitia wakaazi wa mji huo na viunga vyake mbali na mipango ya kuimarisha jeshi la taifa hilo ili kuweza kukabiliana na wapiganaji wa ADF ambao wametajwa kuwa maadui wakubwa wa serikali ya taifa hilo.
''Tangu rais wa DR Congo alipopita mjini Beni alitoa wito kwa wapiganaji wa Maimai kuweka chini silaha kutokana na mateso walioyapitia wakaazi wa mji huo kufuatia uvamizi wa mara kwa mara wa wanamgambo wa ADF, baadhi yao wamekubali wito huo'', alisema.
Hatahivyo amesema kwamba ni kundi dogo la wapiganaji hao ambalo limekubali kuweka silaha chini ili kujumuishwa katika ujenzi wa taifa hilo ambalo baadhi ya maeneo yake yamekuwa yakikabiliwa na vita vya wenyewe kwa wenyewe kwa kipindi cha muda mrefu.
Huku akitoa wito kwa makundi mengine katika mji wa Beni kuiga mfano huo, Bwanakawa amesema kuwa baadhi ya wale waliokubali kuweka chini silaha watajumuishwa kwenye jeshi mbali na huduma nyengine za kitaifa huku wale wanaotaka kupelekwa nyumbani pia wakihudumiwa na kusafirishwa hadi makwao.
''Kila mtu ataulizwa aina ya kazi anayotaka kufanya au kujifunza iwapo ni ujasusi atapelekwa huko na kuna wale ambao watafunzwa kazi za mkono - kama huduma ya taifa. Kuna njia nyingi ambazo wakati watachukuliwa wataingizwa ili waridhike''.
Aidha amesema kwamba wapiganaji walio na umri mdogo walioshinikizwa kujiunga na jeshi kama vile watoto wadogo watawasiliushwa katika mashirika yasiokuwa ya kiserikali ili kusaidiwa na baadaye kurudishwa nyumbani.
''Tunajua kwamba wanamgambo wa majimaji hawakuwa wakifuata sheria za kimataifa kwamba hawafai kuwapatia watoto silaha, hivyobasi kuna watoto walio na umri wa hata miaka 15 waliopatiwa silaha ili kujumuika katika vita, kitu tutakachofanya  ni kuwachukua na kuwakabidhi mashirika yasiokuwa ya kiserikali ili kuwasaidia  kabla ya kuwarudhisha nyumbani kwao''.
Meya huyo amesema kwamba jitihada za serikali ya DR Congo ni kuhakikisha kuwa wanasalia na adui mmoja ambaye ni wapiganai wa ADF.
Alipoulizwa iwapo kuna mkataba au makubaliano yoyote yalioafikiwa kati ya serikali na wanamgambo hao , meya huyo alisema kwamba  hakuna mkataba wowote uliowekwa isipokuwa kwamaba rais wa taifa hilo aliona mateso yanayowakabli wakaazi wa mji huo na kutoa wito huo. Hatahivyo amseama kwamba mkataba unaoweza kuafikiwa ni ule wa kurudisha amani katika mji huo  na maeneo ya kandakando na jinsi ya kukabiliana na wanamgambo wa ADS kwa pamoja.
Amesema kwamba hatua hiyo ya kundi la UPLC itapiga jeki mipango ya jeshi la FDRC kupambana na wanamgambo sugu wa ADF.
''Wakati jeshi la FDRC linapojipanga kukabiliana na ADS halafu linasikia wanamgambo wa majimaji wamejitokeza inakuwa vigumu wao kuendelea na vita hivyo kwa kuwa watalazimika kurudi nyuma na kuanza kuwakabili wapiganaji wa majimaji lakini iwapo wapiganaji wa maji maji wataweka silaha zao chini  na kujiunga na FDRC nguvu zetu zitaelekezwa kwa ADF''.
Aliongezea kwamba iwapo eneo hilo litakuwa na amani maafisa wa afya vilevile watafanikiwa kupigana na ugonjwa wa Ebola kwa kuwa kwa sasa wapiganaji hao wa majimaji hawaruhusu maafisa wa afya kukabiliana na ugonjwa huo baada ya saa moja usiku.
Meya huyo wa mji wa Beni amesema kwamba hiyo haitakuwa mara ya kwanza kwa Wapiganaji wa Majimaji kukubali kuweka silaha chini halafu baadaye kuamua kurudi porini.
''Tumekuwa tukiwauliza kwa nini munarudi porini baada ya kukubali kuweka silaha chini na jibu lao limekuwa  ndugu zao na dada zao wanachinjwa na ADS  bila kupata msaada wowote kutoka upande fulani. Sasa tunafikiri kwamba kesho hawatapata sababu nyengine ya kurudi porini. Tutahakikisha kuwa sehemu za Beni zinakuwa na usalama''.
</doc>
<doc docid='bbc_140804_ebola_doctor_nigeria' lang='swa' type='mono' source_url='http://www.bbc.co.uk/swahili/habari/2014/08/140804_ebola_doctor_nigeria' term='ebola'>
Daktari aambukizwa Ebola nchini Nigeria
Daktari mmoja jijini  Lagos Nigeria  aliyemtibu mgonjwa aliyefariki kutokana na homa ya Ebola amepatikana ameambukizwa na maradhi hayo.
Daktari mmoja jijini  Lagos Nigeria  aliyemtibu mgonjwa aliyefariki kutokana na homa ya Ebola amepatikana ameambukizwa na maradhi hayo.
Daktari huyo ambaye alimtibu mfanyikazi wa wizara ya hazina nchini Liberia aliyepatikana na homa hiyo ya Ebola na kuwa mtu wa kwanza kuaga dunia nchini Nigeria sasa amedhibitishwa kuambukizwa .
Waziri wa afya nchini humo Onyebuchi Chukwu amesema kuwa daktari huyo pamoja na watu wengine 70 waliokutana na marehemu wametengwa kwa uchunguzi na matibabu zaidi.
Patrick Sawyer alitua nchini Nigeria Julai tarehe 20 na akafa tarehe 25 katika hospitali moja mjini Lagos.
Mlipuko huu wa ugonjwa wa ebola katika ukanda wa magharibi mwa Afrika umesababisha vifo vya watu zaidi ya 826 katika mataifa ya Guinea, Liberia na Sierra Leone.
</doc>
<doc docid='bbc_habari-46714523' lang='swa' type='mono' source_url='https://www.bbc.co.uk/swahili/habari-46714523' term='ebola'>
Uchaguzi DRC: Zoezi la upigaji kura lafika tamati
Vituo vya kupigia kura vimefungwa kwenye nchi ya pili kwa ukubwa barani Afrika kwenye uchaguzi ambao umechelewa kwa zaidi ya miaka miwili.
Vituo vya kupigia kura vimefungwa kwenye nchi ya pili kwa ukubwa barani Afrika kwenye uchaguzi ambao umechelewa kwa zaidi ya miaka miwili.
Karibu watu milioni 40 wamejiandikisha kupiga kura nchini Jamhuri ya Demokrarsi ya Congo ambapo Rais Joseph Kabila ambaye amekuwa madarakani tangu mwaka 2001 anaondoka.
Lakini siku chake zilizopita kumeshuhudiwa ghasia kufuatia uamuzi kwa kuwanyima karibu watu milioni 1.3 haki ya kupiga kura.
Jana Jumamosi wagombea walishindwa kukubaliana kuhusu taarifa ambayo ingepunguza misukosuko kabla ya uchaguzi.
Upigaji kura ulianza mwendo wa saa kumia alfajiri na utaendelra hadi kumi na moja jioni.
Ikiwa kila kitu kitakwenda sawa bila kisa chochote, hii itakuwa ndio mara ya kwanza kutakuwa na mabadiliko ya amani nchini DRC tangu nchi hiyo ipate uhuru wake kutoka Ubelgiji mwaka 1960.
Rais wa sasa Joseph Kabila alichukua madaraka kutoka kwa baba yake alipouawa mwaka 2001 lakini anazuiwa kuwania muhula mwingine kulingana na katiba.
Alistahili kuondoka madarakani miaka miwili iliyopita, lakini uchaguzi ulihairishwa baada ya tume ya uchaguzi kusema ilihitaji muda zaidi kuwaandikisha wapiga kura.
Uamuzi huo ulisababisha kuzuka kwa ghasia wakati upinzani ulimlaumu Kabila kwa kujaribu kusalia madarakani.
Kisha wiki iliyopita uchaguzi ulihairishwa tena, kwa siku saba, kwa sababu za matatizo ya kusafirisha vifaa kwenda vituo vya kupigia kura.
Hii ilikuja baada ya maelfu ya mashine za kupigia kura zinazotumiwa kwa mara ya kwanza nchini humo kuharibiwa kwenye moto katika mji mkuu Kinshasa.
Kuna wagombea 21 lakini watatu ndio wakuu:
Wagombea watatu wanaoongoza na maafisa wa uchaguzi walikutana mjini Kinshasa siku ya Jumamosi kusaini makubaliano ya kutowepo jambo lolote baya wakati wa uchaguzi na baada ya uchaguzi.
Lakini mwisho wake Bw Tshisekedi alitaka kuwepo mabadiliko na kukataa kusaini makubaliano hayo.
Wiki hii, upigaji kura kwenye wilaya tatu ulihairishwa hadi Machi huku tume ya uchaguzi ikisema ukosefu wa usalama na ugonjwa wa Ebola ndivyo sababu.
Kutokana na hilo karibu watu milioni 1.2 hawatapiga kura leo Jumapili.
Umati ulivamia zahanati inayoshughulikia ugonjwa wa Ebola mashariki mwa nchi baada ya tangazo hilo kutolewa.
Nchi hiyo kubwa ya Afrika ya kati ina utajiri wa madini na ndiyo mzalishaji mkubwa wa madini ya cobalt, yanayotumiwa kwa simu na betri za magari.
Lakini ina viwango vya juu vya umaskini, miundo msingi duni na wanasiasa na wafanyabiashara wanalaumiwa kwa kujitajirisha huku wengine wengi wakibaki kuwa maskini.
Imekuwa kwenye hali ambayo waangalizi wengine wanataja kuwa vita vya dunia vya Afrika kati ya mwaka 1997 na 2003.
</doc>
<doc docid='bbc_habari-49240258' lang='swa' type='mono' source_url='https://www.bbc.co.uk/swahili/habari-49240258' term='ebola'>
Kwanini kuna mvutano kuhusu chanjo mpya dhidi ya Ebola?
Mjadala unapamba moto kuhusu mapendekezo kuhusu kuanzishwa kwa chanjo ya pili kwa ajili ya kupambana na Ebola nchini Jamuhuri ya Kidemokrasia ya Congo.
Mjadala unapamba moto kuhusu mapendekezo kuhusu kuanzishwa kwa chanjo ya pili kwa ajili ya kupambana na Ebola nchini Jamuhuri ya Kidemokrasia ya Congo.
Waziri wa afya wa Drc, dokta Oly Ilunga, ambaye aliacha kazi baada ya kuvuliwa majukumu ya udhibiti wa virusi vya Ebola, amesema chanjo ya sasa ni pekee iliyothibitishwa kufaa, na mbunge wa upinzani amesema chanjo mpya haijafanyiwa majaribio , na amehofu kuwa watu nchini humo watatumika kama ''nguruwe wa Guinea''.
Wataalamu wa masuala ya afya wamesema chanjo ya pili ni salama na inaweza kuwa muhimu katika kupambana na virusi vinavyosambaa.
Masuala gani yanayogusiwa?
Imejaribiwa kwa watu 6,000 na ''imeonyesha kuwa salama,'' anasema profesa Peter Piot, mtaalamu wa masuala ya mapambano dhidi ya Ebola na Mkurugenzi wa shule ya masuala ya afya na dawa za kupambana na maradhi ya kitropiki jijini London ambayo ilishirikiana na Kampuni ya dawa ya Johnson& Johnson katika kutengeneza chanjo.
Tafiti zimeonyesha kuwa ingawa dawa iko kwenye ngazi ya majaribio na haijajaribiwa kwa wagonjwa wa Ebola, imeonyesha kufaa kwa kiasi kikubwa kwenye majaribio yaliyofanyika kwa nyani.
Njia pekee ya kufanya majaribio kwa binadamu ni kutumika katika mazingira ya ugonjwa huo, kwa kuwa haitakuwa salama kujaribu dawa kwa watu walioathirika na virusi.
Watishiwa kifo kwa kuokoa maisha
Hii ni namna ambavyo chanjo ya kwanza- iliyotengenezwa na Marck & Co drug company ilifanikiwa kutolewa nchini Guinea mwaka 2015.
Ilitumika kama ''matumizi ya dharura'' ambayo huruhusu matumizi ya dawa ambazo hazina leseni ( leseni huchukua miaka au miongo kuipata) wakati hakuna namna ya kufanya, lakini kwa idhini ya serikali ya nchi iliyoathiriwa.
Data za shirika la afya duniani (WHO) zinaonyesha kuwa chanjo ya Merck ina ufanisi kwa kiwango cha asilimia 97.5 kwa wale waliopatiwa chanjo, ikilinganishwa kwa wale wasiochanjwa.
WHO inasema chanjo hii imethibitisha kuwa salama na yenye ufanisi dhidi ya Ebola, lakini majaribio zaidi yanahitajika kabla dawa haijapatiwa leseni.
Hivyo, tuko mahali palepale kama ilivyokuwa kwa chanjo ya kwanza mwaka 2015 inayotumika sasa- kuna ushahidi thabiti kuwa iko salama na kuwa itakuwa na ufanisi, lakini haijajaribiwa kwenye eneo lililoathiriwa na virusi vya Ebola na pia haina leseni.
Je kuna chanjo tayari ambayo imethibitishwa kuwa na ufanisi dhidi ya Ebola, kwa nini kusiwe na nyingine zaidi?
Mwezi Julai, Kamati ya dharura ya WHO ilisema ''inatambua upungufu wa dawa'' ya chanjo ya Marck.
Dokta Josie Golding wa mfuko wa Wellcome, anasema inawezekana kusiwe na chanjo ya kutosha ya kupambana na mlipuko kwa sasa.
''Ikiwa ni hivyo, hali inaweza kuwa mbaya zaidi. Tuna imani kubwa kuwa kuna uhitaji wa haraka wa kuwa na chanjo ya pili iliyotengenezwa na Johnson and Johnson.''
Kwa kifupi ni kuwa, dawa za chanjo kwa sasa zinaweza kuwa zenye kufaa, lakini zisiwe msaada ikiwa mlipuko wa maradhi utaendelea.
Kampuni ya dawa ya Merck inasema kuwa kuna chanjo ya kutosha kwa ajili ya watu 500,0000, na wako kwenye mchakato wa kutengeneza zaidi.
Takribani dozi milioni moja na nusu za chanjo zinapatikana.
Kuna takribani watu milioni kumi katika majimbo mawili kwa pamoja yaliyoathirika.
Chanjo ya sasa inatolewa kwa wafanyakazi wa afya na watu ambao wako hatarini kupata maambukizi ya virusi.
Hivyo, ikiwa serikali ya Drc itataka chanjo itolewe katika eneo kubwa zaidi, itahitaji dawa zaidi.
Wale wanaotaka kutumia chanjo ya Johnson & Johnson, walipendekeza kutumia kwa maeneo ambayo hayajakumbwa na Ebola, ili kuwachanja watu walio nje ya maeneo yalioathiriwa.
Kuna matumaini kuwa hatua hiyo itazuia virusi kusambaa.
Serikali ya DRC imeeleza kuhusu ugumu wa kutumia chanjo aina mbili kwa pamoja katika kupambana na Ebola.
Inasema kuna hatari ya kukanganya watu na kuongeza hali ya kutoaminika miongoni mwa jamii zilizoathirika.
Mapambano dhidi ya Ebola kwa sasa yamekuwa yakikumbwa na changamoto ya kutoaminika na jamii.
Pia kumekuwa na maoni kuwa chanjo mpya -ambayo itahitaji sindano mbili itakuwa ngumu kusimamia kwa kuwa watu hutembea tembea na hata kuhama kutoka eneo moja kwenda jingine kwa sababu ya usalama.
</doc>
<doc docid='bbc_160114_liberia_ebola' lang='swa' type='mono' source_url='http://www.bbc.com/swahili/habari/2016/01/160114_liberia_ebola' term='ebola'>
Liberia yatangazwa kuwa isiyo na Ebola
Shirika la afya duniani WHO limetangaza kumalizika kwa ugonjwa wa Ebola nchini Liberia na kusema kuwa maambukizi yote ya ugonjwa huo yamemaliziwa katika eneo la Afrika Magharibi.
Shirika la afya duniani WHO limetangaza kumalizika kwa ugonjwa wa Ebola nchini Liberia na kusema kuwa maambukizi yote ya ugonjwa huo yamemaliziwa katika eneo la Afrika Magharibi.
Lakini WHO inasema kuwa bado kazi haijamalizika. Visa zaidi vinaweza vikaripotiwa na ufuatiliaji wa hali ya juu utahitajika kuwepo miezi inayokuja.
Liberia ilitangazwa kwanza kuwa isiyo na ugonjwa wa Ebola mwezi Mei mwaka 2015 lakini ugonjwa huo ukalipuka tena mara mbili ambapo kisa cha mwisho kiliripotiwa mwezi Novemba mwaka 2015.
Tangazo la leo linatolewa baada ya siku 42 tangu mgonjwa wa mwisho kutopatikana na virusi vya ebola.
Liberia inajiunga na Guinea pamoja na Sierra Leone ambazo zilipata kutangazwa kutokuwa na ugonjwa huo mwaka uliopita.
Licha ya hilo katibu mkuu wa umoja wa mataifa Ban Ki-moon, ameonya kuwa eneo la Afrika Magharibi huenda litashuhudia visa vya ungowa huo. Ebola umewaua zaidi ya watu 11,000 tangu mwezi Disemba mwaka 2013 .
</doc>
<doc docid='bbc_habari-49916141' lang='swa' type='mono' source_url='https://www.bbc.co.uk/swahili/habari-49916141' term='ebola'>
Tanzania yakiri kutopeleka vipimo vya Ebola WHO
Waziri wa Afya wa Tanzania, Ummy Mwalimu amethibitisha kuwa nchi yake haikuwapatia Shirika la Afya Duniani (WHO) sampuli za vipimo vya wagonjwa wawili walioshukiwa kuwa na virusi vya Ebola, kwa kuwa vipimo vya ndani vilithibitisha kuwa watu hao hawakuwa na ugonjwa huo.
Waziri wa Afya wa Tanzania, Ummy Mwalimu amethibitisha kuwa nchi yake haikuwapatia Shirika la Afya Duniani (WHO) sampuli za vipimo vya wagonjwa wawili walioshukiwa kuwa na virusi vya Ebola, kwa kuwa vipimo vya ndani vilithibitisha kuwa watu hao hawakuwa na ugonjwa huo.
Mwishoni mwa Mwezi Septemba, WHO ilitoa taarifa ambayo iliilaumu Tanzania kwa kutokutoa ushirikiano juu ya uchunguzi wa wagonjwa wanaoshukiwa kuwa na dalili zinazofanana na za Ebola.
Chini ya kanuni za Afya za kimataifa, makubaliano ya kimataifa ambayo Tanzania ni mwanachama, nchi zinalazimika kuiarifu WHO mara tu zitakapokuwa na milipuko ya magonjwa makubwa ya kuambukiza ambayo yanaweza kuwa hatari kwa majirani zao na ulimwengu.
"Kwanza kusema kweli nashangaa kwa nini WHO walitoa taarifa ile," ameeleza Ummy na kuongeza: "Ili sampuli iende WHO, inabidi kwanza vipimo vya ndani viwe positive (chanya), na sisi tulikuta ni negative (hasi) pili inatakiwa ufikishe watu 25, na sisi kulikuwa na kesi za washukiwa wawili tu."
Waziri Mwalimu amesisitiza kuwa Tanzania haina uwezo wa kuficha ugonjwa wa Ebola.
"Ni ugonjwa hatari, unaambukiza na kuua kwa haraka sanaâ¦ Tunasisitiza kuwa haupo nchini na endapo ukithibitika kuingia tutatimiza wajibu wetu kwa kuitaarifu WHO."
Bi Mwalimu anasema taarifa zinazoenezwa dhidi ya Tanzania zinaifanya serikali kuamini kuwa kuna njama za makusudi za kuichafua nchi hiyo zinazofanywa kwa makusudi.
Tayari nchi za Marekani na Uingereza zimeshatoa angalizo kwa raia wake wanaopanga kuzuru Tanzania kuchukua tahadhari juu ya tishio la maambukizi.
Mlipuko wa Ebola unaendelea kushika kasi Mashariki mwa nchi jirani ya Tanzania ya DRC na tayari zaidi ya watu 2,000 wamepoteza Maisha toka mwaka 2018.
Waziri Mwalimu amekiri kuwa uwepo wa ugonjwa huo Mashariki mwa Congo kunaleta tishio kubwa kwa Tanzania kutokana na muingiliano wa raia wan chi hizo mbili.
"Tunachukua hatua madhubuti maeneo ya mipakani kuhakikisha kuwa wageni wote wanaoingia Tanzania wanapimwaâ¦Tumejiandaa kwa vifaa kinga na tunaendelea kutoa elimu kwa wananchi wetu juu ya kutambua dalili na namna ya kujikinga na kutoa taarifa kwa haraka pale watakapoona mtu mwenye dalili," amesisitiza.
WHO imeweka wazi kwamba, licha ya kwamba ina wasiwasi kuhusu ukosefu wa uwazi, haina ushahidi wa kuwepo kwa Ebola nchini Tanzania.
Mwakilishi mkaazi wa shirika hilo nchini Tanzania alikutana na Naibu Waziri wa Mambo ya Nje wan chi hiyo na kusisitiza kuwa hawajasema kuwa kuna Ebola Tanzania.
</doc>
<doc docid='bbc_150320_who-ebola' lang='swa' type='mono' source_url='http://www.bbc.co.uk/swahili/habari/2015/03/150320_who-ebola' term='ebola'>
Janga la ebola,WHO ladaiwa kujikokota
Shirika la habari la kimataifa linasema limeona nyaraka zinazoashiria kwamba huenda shirika la afya duniani lilijikokota kutangaza janga la Ebola huko Afrika magharibi, siasa ikiwa ni sehemu ya sababu.
Shirika la habari la kimataifa linasema limeona nyaraka zinazoashiria kwamba huenda shirika la afya duniani lilijikokota kutangaza janga la Ebola huko Afrika magharibi, siasa ikiwa ni sehemu ya sababu.
Shirika la Associated Press linasema WHO lilitambua kuhusu uzito wa mlipuko wa ugonjwa huo mwezi Juni lakini lilisita kulitaja kuwa janga la dharura hadi ilipofika mwezi Agosti.
Linasema maafisa walikuwa na wasiwasi kwamba kwa kufanya hivyo litazikasirisha nchi zilizoathirika na kutatiza uchumi wa nchi hizo.
Kwa upande wake WHO limesema si wazi kwamba tangazo la awali lingesababisha tofauti yoyote kwa kasi ya jitihada ya usaidizi wa kimataifa.
</doc>
<doc docid='bbc_141023_ebola_chanjo_tiba' lang='swa' type='mono' source_url='http://www.bbc.co.uk/swahili/habari/2014/10/141023_ebola_chanjo_tiba' term='ebola'>
Juhudi za kusaka chanjo ya Ebola
Shirika la afya duniani linatarajiwa hii leo kujadili kuhusu njia za kupata fedha za kufadhili  utengezaji wa Chanjo za Ebola.
Shirika la afya duniani linatarajiwa hii leo kujadili kuhusu njia za kupata fedha za kufadhili  utengezaji wa Chanjo za Ebola.
Tangu ulipotokea mlipuko wa ugonjwa huo magharibi mwa Afrika makampuni ya madawa yanaonekana kuongeza kasi ya kusaka chanjo ambayo inaweza kutumika kuzuia ugonjwa huo kuenea pamoja na tiba.
Maafisa wakuu wa makampuni hayo ya madawa , mashirika ya misaada ikiwemo MSF na shirika la afya duniani, wanakutana leo mjini Geneva kuangalia nyenzo za kufadhili utafiti wa chanjko ya Ebola.
Tayari kuna majaribio mbalimbali ya chanjo yanayofanywa katika maeneo mabli mbali ya dunia.
Lakini watafiti wanasema huenda ikachukua miezi au hata miaka kabla ya dawa inayotibu ugonjwa huo kupatikana.
Zaidi ya watu  4,800 wamefariki kutokana na Ebola huku takriban watu elfu kumi kuambukizwa ugonjwa huo katika mataifa ya Guinea, Sierra Leone na Liberia.
Mkuu wa tume ya muungano wa Afrika, Nkosazana Dlamini-Zuma anazuru mataifa yaliyoathiriwa na ugonjwa huo kuonyesha umoja na nchi hizo na kanda nzima ya kusini mwa jangwa la sahara.
Muungano wa Afrika unasema umeweza kupeleka mchango wake wa wahudumu wa afya katika eneo hilo ingawa bado mafanikio hayajaweza kupatikana kama ilivyotarajiwa.
Wakati huohuo, mkuu wa juhudi za dharura za umoja wa mataifa kupambana na Ebola,Anthony Banbury,alikutana na marais wa nchi tatu zilizoathirika zaidi ili kujadili mkakati wa kuhakikisha kuwa ugonjwa huo umeweza kudhibitiwa.
</doc>
<doc docid='bbc_140813_nairobi_ebola' lang='swa' type='mono' source_url='http://www.bbc.co.uk/swahili/habari/2014/08/140813_nairobi_ebola' term='ebola'>
Kenya katika hatari ya kupata Ebola
Shirika la afya duniani, limetahadharisha kuwa Kenya inaweza kuwa katika hatari ya kukumbwa na ugonjwa wa Ebola, kutokana na kasi ya kuenea kwa ugonjwa huo.
Shirika la afya duniani, limetahadharisha kuwa Kenya inaweza kuwa katika hatari ya kukumbwa na ugonjwa wa Ebola, kutokana na kasi ya kuenea kwa ugonjwa huo.
Hatari hii inatokana na Kenya kuwa kitovu cha usafiri wa ndege huku wasafiri wengi wanaokwenda Afrika Magharibi wakipitia nchini humo.
Taarifa hii ni kwa mujibu wa onyo ya afisaa mkuu wa shirika la afya duniani WHO.
Hili ndilo onyo kali zaidi kuhusiana na ugonjwa wa Ebola kutolewa na shirika la WHO kwamba Ebola huenda ikaenea katika kanda ya Afrika Mashariki.
Wataalamu wa afya wanasema kwamba wanajitahidi kudhibiti mlipuko wa ugonjwa huo Afrika Magharibi, ambako zaidi ya watu 1,000 wamefariki.
Canada imesema kwamba itatoa mchango wa dozi 1000 za chanjo ya majaribio ya Ebola kusaidia watu kutoambaukizwa ugonjwa huo.
Kisa cha kwanza cha Ebola,kiliripotiwa nchini Guinea mwezi Februari kabla ya kuenea hadi nchini Sierra Leone na Liberia.
Nigeria ni nchi yenye idadi kuwba ya watu barani Afrika na ndio ya hivi karibuni kuripoti kuwa na thuluthi moja ya vifo kutokana na Ebola.
Kisa cha tatu kiliripotiwa siku ya Jumanne.
Mkurugenzi wa shirika la afya duniani tawi la Kenya, Custodia Mandlhate, amesema kuwa nchi hiyo iko katikahatari kubwa ya kupata Ebola.  Hatua za kuzuia maambukizi na kuweza kutambua wagonjwa zimeshika kasi mjini Nairobi katika siku za hivi karibuni.
Serikali hata bhivyo imesema kuwa haitasitisha safari za ndege kutoka katika nchi nne zilizokumbwa na ugonjwa huo Afrika Magharibi.
"Hatushauri, safari za ndege kusitishwa kwa sababu ya mipaka yetu ambayo watu wanaingia na kutoka pasipo vikwazo vingi, '' alisema waziri wa afya James Macharia.
Kenya hupokea zaidi bya safari 70 za ndegekuoka Afrika Magharibi.
Shirika la kikanda la Ecowas, limesema kuwa mmoja wa maafisa wake Jatto Asihu Abdulqudir, mwenye umri wa miaka 36, alifariki kutokana na Ebola nchini Nigeria.
</doc>
<doc docid='bbc_habari-45873034' lang='swa' type='mono' source_url='https://www.bbc.co.uk/swahili/habari-45873034' term='ebola'>
Ebola yaendelea kuua DRC
Maafisa wa afya nchini Jamhuri ya Kidemokrasia ya Kongo wamethibitisha watu 24 zaidi wamefariki dunia kutokana na virusi vya ugonjwa wa Ebola mashariki mwa nchi hiyo katika kipindi cha wiki iliyopita.
Maafisa wa afya nchini Jamhuri ya Kidemokrasia ya Kongo wamethibitisha watu 24 zaidi wamefariki dunia kutokana na virusi vya ugonjwa wa Ebola mashariki mwa nchi hiyo katika kipindi cha wiki iliyopita.
Maafisa hao wa Afya wametoa wito kwa wakazi wa eneo hilo kuchukua hatua za kujikinga dhidi ugonjwa huo hatari.
Makundi ya waasi yamekuwa yakiendeleza uhalifu mpakani mwa Rwanda na Uganda hali ambayo imefanya kuwa ngumu jitihada za kutoa huduma za kimatibabu.
Akizungumza katika mkutano na waandishi wa habari mjini New York, Msemaji wa Katibu Mkuu wa Umoja wa Mataifa Stephane Dujarric ameonya kuwa ghasia za hivi karibuni nchini humo zinakwamisha juhudi za kuudhibiti ugonjwa huo.
Mmoja miongoni mwa waadhirika ni fundi bomba ambaye anafanyakazi na kikosi cha kulinda amani cha Umoja wa Mataifa katika ukanda huo, amepata maambukizo ya virusi vya Ebola alipokuwa akienda kwa mganga wa kienyeji ambaye anadaiwa kumhudumia mmoja wa waathirika wa ugonjwa huo.
Mapema mwezi huu Baraza la Usalama la Umoja wa Mataifa linafanya ziara ya dharura kuelekea Jamhuri ya Kidemokrasia ya Kongo kufuatia mapigano makali nchini humo ambayo yametatiza jitihada za kudhibiti kuzuka kwa virusi vya Ebola.
Mapigano makali kati ya makundi yaliyojihami katika mji wa Beni Mashariki mwa nchi yamewalenga pia wahudumu wa afya wa Umoja wa Mataifa na kupunguza kasi ya vita kuzuia kuenea kwa Ebola nchini DRC.
Shirika la afya duniani WHO, lina mpango kufanya kikao maalumu siku ya Jumatano kutathmini iwapo litangaze mlipuko wa ugonjwa huu kama janga la dharura la kiafya linalohitaji uangalizi wa Jumuia ya Kimataifa .
</doc>
<doc docid='bbc_140727_ebola_liberia_daktari' lang='swa' type='mono' source_url='http://www.bbc.co.uk/swahili/habari/2014/07/140727_ebola_liberia_daktari' term='ebola'>
Daktari afariki na Ebola Liberia
Idara ya afya nchini Liberia imetangaza kuwa Daktari mmoja wa Ebola amefariki kutokana na viini vya ugonjwa huo.
Idara ya afya nchini Liberia imetangaza kuwa Daktari mmoja wa Ebola amefariki kutokana na viini vya ugonjwa huo.
Ni daktari wa kwanza nchini humo kufariki kutokana na ugonjwa huo tangu uzuke mapema mwaka huu.
Daktari Samuel Brisbane aliambukizwa viini vya ugonjwa huo alipokuwa akiwatibu wagonjwa wa Ebola katika mji mkuu wa Monrovia.
Alihudumu kama daktari wa watu wengi maarufu akiwemo rais wa zamani Charles Taylor.
Shirika la afya duniani WHO linasema kuwa takriban watu 660 wamethibitishwa ama wanashukiwa kufariki na ugonjwa huo Magharibi mwa Afrika tangu mwezi February na kuufanya kuwa ugonjwa m'baya zaidi tangu uzuke.
</doc>
<doc docid='bbc_habari-39976994' lang='swa' type='mono' source_url='http://www.bbc.co.uk/swahili/habari-39976994' term='ebola'>
Walioambukizwa Ebola DR Congo wafikia 29
Idadi ya watu ambao wamashukiwa kuambukizwa virusi vya Ebola nchini Jamhuri ya Kidemokrasia ya Congo imepanda na kufikia 29.
Idadi ya watu ambao wamashukiwa kuambukizwa virusi vya Ebola nchini Jamhuri ya Kidemokrasia ya Congo imepanda na kufikia 29.
Idadi hiyo imepanda kutoka 21 kwa mujibu wa msemaji wa Shirika la Afya Duniani Christian Lindmeier ambaye amenukuliwa na shirika la habari la Reuters.
Watu watatu wamefariki kutokana na ugonjwa huo kufikia sasa, na wengine 416 ambao walijumuika na waliokuwa wameambukizwa wanatafutwa kuchunguzwa iwapo wana dalili za ugonjwa huo.
Watu walianza kuugua tarehe 22 Aptili katika mkoa wa Bas-Uele kaskazini mashariki mwa nchi hiyo.
Eneo hilo lililoathirika linapatikana kilomita 1,300 (maili 800) kaskazini mashariki mwa Kinshasa karibu na mpaka wa nchi hiyo na Jamhuri ya Afrika ya Kati, eneo lenye misitu.
</doc>
<doc docid='bbc_150116_ebola_guinea' lang='swa' type='mono' source_url='http://www.bbc.co.uk/swahili/habari/2015/01/150116_ebola_guinea' term='ebola'>
Guinea kutokomeza Ebola kwa siku 60
Mipango ya mamlaka za afya nchini Guinea ni kuutokomeza ugonjwa wa Ebola kwa siku sitini. Mpango huu unategemea kuhamasishwa kwa Watu katika maeneo yote yaliyoathiriwa nchini Guinea kusaidia mapambano dhidi ya ugonjwa huo.
Mipango ya mamlaka za afya nchini Guinea ni kuutokomeza ugonjwa wa Ebola kwa siku sitini. Mpango huu unategemea kuhamasishwa kwa Watu katika maeneo yote yaliyoathiriwa nchini Guinea kusaidia mapambano dhidi ya ugonjwa huo.
Wataalam wa afya wanasema maambukizi mapya hutokana na mazishi ya watu waliokufa kwa Ebola mazishi ambayo hufanywa na ndugu wa marehemu wakidai kuwa wanadumisha mila na utamaduni.
Katika mradi huu Wazazi wanaowaficha wagonjwa na kusababisha ugonjwa kusambaa ndani ya familia zao wanaguswa pia kwenye hatua hizi mpya zinazotekelezwa na Ofisi inayoshughulikia mapambano dhidi ya Ebola.
Jamii ya kimataifa imekuwa na kazi kubwa ya kufanya kuhakikisha Guinea inafanikiwa katika mipango ya kupunguza idadi ya vifo na maambukizi yatokanayo na Ebola, hata hivyo jamii ya kimataifa inatoa wito kwa nchi hiyo kuwa makini katika kampeni yao mpya ya kumaliza ugonjwa huo kabisa ndani ya siku sitini.
Ugonjwa wa Ebola umegharimu maisha ya Watu elfu moja na mia nane nchini Guinea tangu ulipoanza mwaka mmoja uliopita lakini swali linaloulizwa hivi sasa ni je Ugonjwa huu utamalizwa kabisa kwa kipindi cha Siku sitini?
</doc>
<doc docid='bbc_140831_ebola_sierra_leone_football' lang='swa' type='mono' source_url='http://www.bbc.co.uk/swahili/habari/2014/08/140831_ebola_sierra_leone_football' term='ebola'>
Ebola haizuwii mechi Sierra Leone
Wakuu wa kandanda wa Sierra Leone wanasema mechi ijayo ya duru za mwanzo za Kombe la Afrika, baina ya Sierra Leone na Ivory Coast, itafanywa ingawa kuna ugonjwa wa ebola Afrika Magharibi.
Wakuu wa kandanda wa Sierra Leone wanasema mechi ijayo ya duru za mwanzo za Kombe la Afrika, baina ya Sierra Leone na Ivory Coast, itafanywa ingawa kuna ugonjwa wa ebola Afrika Magharibi.
Shirika la Kandanda la Sierra Leone limesema itataja timu yao ambayo itakuwa na wachezaji walioko nje ya nchi.
Ivory Coast imesisitiza kuwa haitaruhusu mechi hiyo kufanywa katika mji mkuu, Abidjan, kwa sababu ya wasiwasi wa kutapakaza virusi vya ebola.
Lakini haikutangaza wapi mechi itafanywa na pengine inaweza kupoteza mechi hiyo.
Huku nyuma nchini Nigeria, mjane wa daktari aliyekuwa mtu wa sita kufa kwa sababu ya ebola nchini humo, naye ameonekana ameambukizwa virusi.
Na wagonjwa watatu wa daktari huyo mjini Port Harcourt wamepelekwa katika zahanati maalumu lakini haikuthibitishwa iwapo kweli wana virusi vya ebola.
</doc>
<doc docid='bbc_150212_ebola_guinea' lang='swa' type='mono' source_url='http://www.bbc.co.uk/swahili/habari/2015/02/150212_ebola_guinea' term='ebola'>
Wagonjwa wa Ebola waongezeka Guinea
Kamati ya Kimataifa ya Chama cha Msalaba Mwekundu, imesema wastani wa mashambulio kumi kwa mwezi yanafanyika dhidi ya watumishi wake wa kujitolea wanaotoa elimu juu ya ugonjwa wa Ebola nchini Guinea.
Kamati ya Kimataifa ya Chama cha Msalaba Mwekundu, imesema wastani wa mashambulio kumi kwa mwezi yanafanyika dhidi ya watumishi wake wa kujitolea wanaotoa elimu juu ya ugonjwa wa Ebola nchini Guinea.
Mwaka jana, watu wanane wakijaribu kutoa elimu zaidi kuhusu ugonjwa wa ebola walishambuliwa kwa kupigwa hadi kufa na wananchi wa Guinea ambao waliamini kuwa watu hao walikwenda katika kijiji chao kueneza ugonjwa huo. Anaripoti mwandishi wa BBC wa masuala ya Afrika Mary Harper.
Shambulio la hivi karibuni dhidi ya wafanyakazi wa chama cha Msalaba Mwekundu lilitokea Jumapili wakati wafanyakazi wawili wa kujitolea walipigwa katika mji wa magharibi wa Fouecariah wakati wakijaribu kuelekeza namna salama ya kuzika mtu aliyekufa kutokana na ugonjwa wa ebola. Mkuu wa chama cha Msalaba Mwekundu nchini Guinea, Youssouf Traore, amesema ugonjwa wa ebola hautatokomezwa hadi hapo watu watakapobadili mtazamo wao kuhusu ugonjwa huo.
Licha ya jitihada za kutoa elimu ya uelewa juu ya ugonjwa huo, bado kuna imani kubwa ya ushirikina kuhusu ebola. Wananchi wa Guinea mara nyingi wanaamini kuwa waliokuja kuzika, wanaondoa maambukizi katika maeneo yenye ugonjwa, na imani hiyo kwa kweli inasambaza ugonjwa.
Wiki iliyopita, idadi ya wagonjwa wapya wa ebola nchini Guinea iliongezeka karibu mara mbili-- ishara kwamba ujumbe kuhusu ugonjwa wa ebola bado haujafanikiwa.
Guinea ni miongoni mwa nchi zilizoathirika zaidi na ugonjwa ebola Afrika magharibi. Nyingine ni Liberia na Sierra Leone. Zaidi ya watu elfu nane wameripotiwa kupoteza maisha kutokana na ugonjwa wa ebola.
</doc>
<doc docid='bbc_habari-44234295' lang='swa' type='mono' source_url='http://www.bbc.co.uk/swahili/habari-44234295' term='ebola'>
Waliotorokea kanisani kuombewa Ebola wafariki DRC
Shirika la afya ulimwenguni WHO limesema wagonjwa watatu wa Ebola wametoroka katika kituo cha matibabu nchini Demokrasia ya Congo na kisha kupelekwa kanisani na ndugu zao kwa lengo la kuombewa maradhi yao ambapo wawili kati yao tayari wanaripotiwa kufariki.
Shirika la afya ulimwenguni WHO limesema wagonjwa watatu wa Ebola wametoroka katika kituo cha matibabu nchini Demokrasia ya Congo na kisha kupelekwa kanisani na ndugu zao kwa lengo la kuombewa maradhi yao ambapo wawili kati yao tayari wanaripotiwa kufariki.
Hata hivyo mgonjwa mmoja alirejeshwa Mbandaka kwa matibabu.
Wahudumu wa afya nchini DRC wana wasiwasi kwamba huenda ugonjwa huo ukaenea kwa kasi,kufuatia eneo hilo la Mbandaka kuwa na  idadi kubwa ya watu wapatao milioni moja.
Shirika la WHO linasema visa 58 vya  Ebola vimetokea tangu mei nane mwaka ulipotokea mlipuko wa ugonjwa huo.
Afisa wa shirika la WHO EugÃ©ne Kabambi amesema ndugu wa wagonjwa hao walifika katika kituo cha matibabu chini ya shirika la madaktari wasio na mipaka na wakadai kuwachukua wagonjwa wao kwenye kuombewa kanisa.
Inadaiwa kuwa walichukuliwa kwa pikipiki na ndipo Polisi wakaanza kuwasaka,ambapo mgonjwa mmoja alikutwa nyumbani na kurejeshwa hospitalini Mei 22 na kisha kufariki jioni ya siku hiyo hiyo.
Familia za ndugu waliokumbwa na Ebola kwa sasa wapo katika uangalizi mkali na baadhi yao wamekwisha kuchanjwa.
</doc>
<doc docid='bbc_140726_ebola_mgonjwa_kusakwa' lang='swa' type='mono' source_url='http://www.bbc.co.uk/swahili/habari/2014/07/140726_ebola_mgonjwa_kusakwa' term='ebola'>
Mgonjwa wa Ebola asakwa Sierra Leone
Mamlaka nchini Sierra Leone inataka usaidizi kutoka kwa raia wake ili kumsaka mgonjwa mmoja wa Ebola ambaye alichukuliwa kwa lazima na familia yake katika hospitali moja ya mji mkuu wa Freer Town.
Mamlaka nchini Sierra Leone inataka usaidizi kutoka kwa raia wake ili kumsaka mgonjwa mmoja wa Ebola ambaye alichukuliwa kwa lazima na familia yake katika hospitali moja ya mji mkuu wa Freer Town.
Ni kisa cha kwanza cha ugonjwa huo katika mji huo uliojaa idadi kubwa ya watu, na kwamba radio za taifa hilo zimetoa habari zikiwaonya raia dhidi ya tishio la kumbukizwa iwapo watashikana na mwanamke huyo.
Kuna hofu kwamba ugonjwa wa Ebola huenda ukasambaa na kuingia nchini Nigeria.
Uchunguzi umethibitisha kwamba raia mmoja wa Liberia aliyefariki baada ya kutengwa katika hospitali moja ya Lagos alikuwa ameambukizwa ugonjwa huo.
Tangu kuzuka kwa ugonjwa huo mapema mwaka huu,zaidi raia 600 wamefariki kutokana na ugonjwa huo katika eneo la Afrika Magharibi.
</doc>
<doc docid='bbc_110515_uganda_ebola' lang='swa' type='mono' source_url='http://www.bbc.co.uk/swahili/habari/2011/05/110515_uganda_ebola' term='ebola'>
Ebola imeuwa mtu Uganda
Msichana wa miaka 12 amekufa nchini Uganda kutokana na virusi vya Ebola, kwenye mji kaskazini ya Kampala.
Msichana wa miaka 12 amekufa nchini Uganda kutokana na virusi vya Ebola, kwenye mji kaskazini ya Kampala.
Afisa wa serikali anayehusika na afya ya jamii, Dr Anthony Mbonye, alisema ukaguzi uliofanywa kwenye maabara umethibitisha kuwa msichana huyo akiugua Ebola, na kwamba anahofia watu wengine wataambukizwa ugonjwa huo, na wao wanajitahidi kuudhibiti:
Dr Mbonye alitoa ushauri huu kwa watu wa Uganda ili kujikinga na ugonjwa huo unaouwa:
"Wanaogusa maiti ya watu waliokufa kutokana na Ebola, lazima wajikinge kwa kuvaa vitu vya kuwahifadhi, na maiti wazikwe haraka, na kusifanywe karamu na mkusanyiko mazikoni.
Na tunawaomba watu wasile nyama ya mzoga hasa nyama ya tumbile.
Wizara ya afya inawaomba watu kuwa watulivu kama inavowezekana, kwa sababu hatua tulizochukua zitadhibiti ugonjwa huo."
</doc>
<doc docid='bbc_141012_ebola_marekani_muhudumu_afya' lang='swa' type='mono' source_url='http://www.bbc.co.uk/swahili/habari/2014/10/141012_ebola_marekani_muhudumu_afya' term='ebola'>
Mwingine apatikana na Ebola Marekani
Mfanyikazi mwengine wa kituo cha afya aliyemtibu Thomas Dancun kabla ya kifo chake katika jimbo la Texas nchini Marekani amepatikana na virusi vya ugonjwa wa Ebola.
Mfanyikazi mwengine wa kituo cha afya aliyemtibu Thomas Dancun kabla ya kifo chake katika jimbo la Texas nchini Marekani amepatikana na virusi vya ugonjwa wa Ebola.
''Tulijua kuna uwezekano wa kisa cha pili kuripotiwa ,na tumejitayarisha kwa uwezekano huo''alisema Daktari David Lakey ambaye ni kamishna wa idara ya afya katika jimbo la Texas.
Marehemu Dancun ambaye aliambukizwa ugonjwa huo nchini Liberia ,alifariki katika hospitali ya Dallas siku ya jumatano.
Hatahivyo jina la muhudumu huyo halikutajwa.
Bwana Duncan alipatikana na virusi vya ugonjwa huo katika mji wa Dallas mnamo tarehe 30 mwezi Septemba ,siku kumi baada ya kuwasili kutoka katika ndege ya Monrovia kuelekea Brussels.
Aliugua siku chache baada ya kuwasili nchini Marekani,na kuelekea katika hospitali ya Texas mjini Dallas akiwa na homa kali.
Lakini licha ya kuwaeleza madaktari kwamba alisafiri kutoka nchini Libya,aliagizwa kwenda nyumbani baada ya kupewa dawa za maumivu.
Lakini Duncan baadaye aliwekwa katika karantini katika hospitali hiyo ,na kufariki baadaye licha ya kupewa dawa za majaribio.
Haijulikani iwapo afisa huyo aliyepatikana na virusi vya ugonjwa huo alikaribiana na Duncan au la baada ya kuonyesha dalili ama wakati alipolazwa hospitalini.
Afisa huyo alipatikana na homa siku ya ijumaa kabla ya kuwekwa katika karantini ili kufanyiwa ukaguzi.
</doc>
<doc docid='bbc_141015_muuguzi_ebola' lang='swa' type='mono' source_url='http://www.bbc.co.uk/swahili/habari/2014/10/141015_muuguzi_ebola' term='ebola'>
Muuguzi mwingine ana Ebola Marekani
Muguzi mwingine wa afya mwenye umri wa miaka 26 nchini Marekani amepatikana na ugonjwa wa Ebola katika jimbo la Texas.
Muguzi mwingine wa afya mwenye umri wa miaka 26 nchini Marekani amepatikana na ugonjwa wa Ebola katika jimbo la Texas.
Maafisa wa afya wanasema muuguzi huyo tayari anapokea matibabu baada ya kuambukizwa ugonjwa huo na mwanamume raia wa Liberia aliyefariki kutokana na ugonjwa huo wiki jana.
Maafisa nchini Marekani wanasema wanawachunguza watu wengine 48 waliokaribiana na raia mgonjwa aliyefariki na Ebola wakiwemo wahudumu wa afya waliomtibu.
Shirika la afya duniani linasema watu 4,447 wamefariki na Ebola, hasa katika mataifa ya Afrika Magharibi.
Nina Pham alimtibu raia wa Liberia aliyekuwa mtu wa kwanza kuugua Ebola nchini Marekani Thomas Duncan. Alifariki akipokea matibabu.
Madaktari walisema kuwa muuguzi huyo yuko katika hali nzuri tangu Jumanne.
Muuguzi wa pili kuambukizwa Ebola hajatajwa , hata hivyo inaarifiwa pia alimhudumia bwana Duncan alipokuwa hospitalini.
Aliwekwa karantini mara moja baada ya kuonyesha dalili za ugonjwa wa Ebola.
</doc>
<doc docid='bbc_50366056' lang='swa' type='mono' source_url='https://www.bbc.co.uk/swahili/50366056' term='ebola'>
Rais wa Jamhuri ya Kidemokrasi ya Kongo, Felix Tshisekedi na wa Uganda Yoweri Museveni waweka mifumo madhubuti ya ushirikiano
Rais wa  Jamhuri ya Kidemokrasi ya Kongo, Felix Tshisekedi amekuwa katika ziara ya siku mbili nchini Uganda kwa ajili ya kuhudhulia mkutano wa kibiashara wa mwaka 2019.
Rais wa  Jamhuri ya Kidemokrasi ya Kongo, Felix Tshisekedi amekuwa katika ziara ya siku mbili nchini Uganda kwa ajili ya kuhudhulia mkutano wa kibiashara wa mwaka 2019.
Wizara ya mambo ya nje nchini Uganda imetoa maelezo kuwa wakuu wa mataifa hayo mawili walikutana ili kukamilisha mkakati wa kushirikiana katika masuala ya afya, amani na usalama, nishani ,biashara na uwekezaji pamoja na masuala mengine ya maendeleo.
Katika suala la usalama na amani ambayo ni changamoto kubwa kwa mataifa hayo mawili, viongozi hao wameazimia kutafuta suluhu ya kuyangamiza makundi ya wapiganaji na  waasi mashariki mwa Kongo.
Marais hao wanamini kuwa hiyo ndiyo itakuwa hatua ya kwanza kuleta maendeleo ya viwanda, biashara na uwekezaji eneo hilo.
Viongozi hao wametoa mwito kwa wenzao katika kanda ya maziwa makuu kuunga mkono juhudi zao.
Baada ya kukutana kwa siku nne, ujumbe wa DRC uliojumuisha maafisa wa ngazi za juu pamoja na wawakilishi 110 wa wafanyabiashara, waliorodhesha na wenzao wa Uganda masuala ambayo waliyataka viongozi wayazingatia ili kuimarisha biashara kati ya nchi hizo mbili.
Masuala mawili yaliyosisitizwa ni usalama na miundobinu ya barabara.
Walipopokea masuala hayo, marais Museveni na Tshishekedi waliahidi kuanzisha operesheni kabambe kuangamiza makundi ya wapiganaji Mashariki mwa Congo.
Hii wameeleza viongozi hao itatoa fursa kwa wafanyabiashara kutoka pande zote mbili kuendesha shughuli zao na kwa hiyo kuchangia kwa amani, usalama na uthabiti eneo hilo.
Kadhalika Rais wa Congo amefichua azimio lake la kuligeuza eneo la mashariki mwa nchi yake kuwa ndicho kitovu cha viwanda.
Amebaini maeneo sita ambayo yanalengwa ili kulifanikisha hilo na pia katika biashara na uwekezaji sambamba na kujenga barabara za moja kwa moja kutoka Uganda badala ya kutegemea tu zile zinazopitia Rwanda.
Kulingana na takwimu za serikali,  Uganda iliuza bidhaa za thamani ya dola milioni 538  kwa nchi ya Congo huku nchi hiyo yenye utajiri mkubwa wa madini na mbao iliuzia Uganda dola milioni 117.
Baadhi ya wafanyabiashara wametaja ushuru, michakato ya uhamiaji ikiwemo ada za Viza za usafiri na pia barabara kuwa changamoto zinazostahili kupewa kipaumbele ili kuboresha biashara kati ya Uganda na DRC.
Biashara ambazo zinatarajiwa kufanywa na mataifa hayo mawili zinakadiriwa kuwa milioni 532 kwa mujibu wa ofisi ya taifa ya takwimu Uganda.
Waziri wa mambo ya nje wa Uganda anasema kuwa ushirikiano huo ni mzuri kwa kuwa unazipa nchi hizo mbili wigo mkubwa wa kukua kimaendeleo na kufanya kazi pamoja.
Ingawa maeneo karibu yote ya DRC yamekuwa yakikumbwa na changamoto za usalama kama vita ama kushambuliwa na waasi mara kwa mara, eneo la mashariki ya nchi hiyo ndiyo lililoathirika zaidi.
Akiongea na BBC siku chache kabla ya kuondoka madarakani mwishoni mwa maka 2018, rais mataafu wa nchi hiyo, Joseph Kabila amesema katika mambo ambayo angekuwa na muda zaidi kuyashughulikia ni kurudisha amani kwa taifa hilo.
Mashariki mwa DRC kuna makundi ya kijeshi ya waasi na kikabila mengi kupindukia.
Baadhi ya makundi yanaundwa na raia wa nchi hiyo, lakini kuna makundi mengine makubwa ambayo yanafadhiliwa ama kupambana za serikali za nchi jirani.
Baadhi ya makundi ya waasi yanayotokea nchi jirani ni FDLR ambalo lilitekeleza mauaji ya kimbari nchini Rwanda mwaka 1994 na wapiganaji wake kukimbilia DRC.
Waasi wa ADF wanatokea nchini Uganda.
Makundi hayo ya waasi yanatumia misitu mizito iliyopo kwenye eneo hilo kujificha na kuendesha shughuli zao huku wakitangaza nia ya kushambulia nchi zao walizozikimbia.
Uganda na Rwanda zimeshavamia DRC mara mbili kwa lengo la kusambaratisha makundi hayo na vita hivyo kupelekea mamilioni ya watu kufariki.
Eneo hilo la Mashariki ya DRC pia linakabiliwa na ugonjwa hatari wa Ebola ambapo moja ya sababu za kushindikana kushughulikiwa kikamilifu ni uwepo wa makundi ya waasi hao.
Mwezi Machi mwaka huu shirika la habari la kimataifa la Reuters liliripoti kuwa, kundi la waasi la Mai Mai lilishambulia kambi ya matibabu ya Ebola na kuua polisi na kufurusha wagonjwa na wahudumu wote wa afya.
Makundi hayo pia yamekuwa pia yakishutumiwa kwa ubakaji wa wanawake katika maeneo wanayoyashambulia, na kufanya ubakaji kuwa ni moja ya matatizo makubwa yanayolikumba eneo hilo.
Uwepo wa makundi hayo ya waasi yamefanya Umoja wa Mataifa kupeleka kikosi maalumu (MONUSCO) kulinda amani. Hata hivyo, wachambuzi wengi wamekuwa wakilaumu vikosi hivyo kwa kushindwa kutekeleza wajibu wake ipasavyo.
</doc>
<doc docid='bbc_141010_ebola_agencies' lang='swa' type='mono' source_url='http://www.bbc.co.uk/swahili/habari/2014/10/141010_ebola_agencies' term='ebola'>
Dunia yalaumiwa kutodhibiti Ebola
Shirika la madaktari wasio na mipaka wanaotoa huduma za kitabibu nchini za Afrika Magharibi dhidi ya  Ebola limesema dunia inapaswa kuchukua hatua za haraka  kukabiliana na janga la ugonjwa huo.
Shirika la madaktari wasio na mipaka wanaotoa huduma za kitabibu nchini za Afrika Magharibi dhidi ya  Ebola limesema dunia inapaswa kuchukua hatua za haraka  kukabiliana na janga la ugonjwa huo.
Rais wa chama cha madaktari wasio na mipaka  Medecins sans Frontieres  Joanne Liu amesema anashindwa kuelewa kwamba ni kwanini ikiwa ni miezi saba sasa tangu kulipuka kwa ugonjwa huo hadi ambapo  hakuna hatua za haraka za kidunia zilizochukuliwa hadi sana.
Amelinganisha hatua za kimataifa zilizochukuliwa wakati wa  janga la tetemeko la ardhi la Haiti mwaka 2010 kwamba makundi ya misaada ya kibinadamu yalikusanyika katika eneo hilo kwa lengo la kutoa misaada ndani ya saa 48 tu sasa iweje katika janga hilo ambalo limeshachukua muda mrefu.
Rais   Joanne amsema idadi ya watalaam 300 waliowasili Liberia kutoka Marekani ni ndogo hali ambayo inaonyesha wazi kuhitaji kwa wataalamu zaidi.
</doc>
<doc docid='bbc_habari-46171307' lang='swa' type='mono' source_url='https://www.bbc.co.uk/swahili/habari-46171307' term='ebola'>
Watu 200 wafariki kutokana na Ebola tangu Agosti DRC
Mlipuko wa saa wa Ebola nchini Jamhuri ya Demokrasi ya Congo ndio mbaya zaidi zaidi kuwai kutokea katika historia ya nchi hiyo, kwa mujibu wa wizara ya afya.
Mlipuko wa saa wa Ebola nchini Jamhuri ya Demokrasi ya Congo ndio mbaya zaidi zaidi kuwai kutokea katika historia ya nchi hiyo, kwa mujibu wa wizara ya afya.
Karibu watu 200 wamefariki dunia tangu Agosti, kwa mujibu wa maafisa, huku zaidi ya 300 wakithibitishwa kuambukizwa ugonjwa huo.
Congo imekumbwa na misukosuko ya miaka mingi na jitihada za kukukabiliana ugonjwa huo zimetatizwa na mashambulizi dhidi ya watoa huduma za afya.
Wakati huu visa 319 vimeandikishwa na pia vifo 198, waziri wa afya Oly Ilunga alisema.
Karibu nusu ya waaathiriwa ni kutoka mji wa Beni, mji wenye wakaazi 800,000 eneo la Kivu Kaskazini, kwa mujibu wa halmashauri ya kitaifa ya afya.
Mlipuko wa sasa ndio wa kumi kuikumba Congo na mbaya zaidi tangu ule wa kwanza wa mwaka 1976.
Mlipuko wa mwaka 1976 kwa kile kilikuwa ugonjwa usiojulikana ulizua wasi wasi mkubwa lakini ulidhibitiwa na wataalamu walioutambua kwa haraka.
Ebola husambaaa kupitia maji maji ya mwila na mara nyingi huwa hatari sana kwa maisha
</doc>
<doc docid='bbc_140910_ebola_liberia' lang='swa' type='mono' source_url='http://www.bbc.co.uk/swahili/habari/2014/09/140910_ebola_liberia' term='ebola'>
Ebola yatishia utaifa wa Liberia
Liberia inakabiliwa na tisho kubwa kwa utaifa wake huku janga la Ebola likiendelea kuenea kwa kasi kubwa nchini humo.
Liberia inakabiliwa na tisho kubwa kwa utaifa wake huku janga la Ebola likiendelea kuenea kwa kasi kubwa nchini humo.
Hii ni kwa mujibu wa taarifa ya waziri wa ulinzi nchini humo.
Brownie Samukai aliambia baraza la usalama la Umoja wa Mataifa, kwamba juhudi za kimataifa za kupambana na ugonjwa huo hazina tija.
Shirika la afya duniani, limeonya kuwa maelefu ya visa vingine vya maambukizi huenda vikatokea nchini humo.
Nchi hiyo imeathirika zaidi kutokana na Ebola kuliko taifa lengine lolote kanda ya Afrika Magharibi.
Takriban watu 2,288 wamefariki kutokana na Ebola nchini Liberia, Guinea na Sierra Leone.
Shirika la afya duniani linasema kuwa nusu ya vifo vilivyotokana na Ebola vilitokea wiki tatu zilizopita.
Nchini Nigeria, watu wanane wamefariki kati ya 21 walioambukizwa ugonjwa huo.
Nako nchini Senegal, mtu pekee ambaye alitambulika kuwa na ugonjwa huo ametibiwa na kupona. Hii ni kwa mujibu wa maafisa wa afya nchini humo.
Mgonjwa huyo alikuwa mwanafunzi raia wa Guinea aliyepona kabisa ugonjwa huo baada ya kupokea matibabu.
Bwana Samukai alionya kuwa ugonjwa huo unasambaratisha kila sekta ya nchi hiyo
Mfumo duni wa afya nchini humo,tayari ulikuwa umezidiwa nguvu kuweza kukabiliana na janga la Ebola.
Bwana Samukai aliambia baraza la usalama la Umoaja wa Mataifa kuwa Liberia imekosa uwezo wa kimiundo mbinu na utaalamu pamoja na uwezo wa kifedha kupambana na ugonjwa huo.
</doc>
<doc docid='bbc_habari-50404100' lang='swa' type='mono' source_url='https://www.bbc.co.uk/swahili/habari-50404100' term='ebola'>
WHO yaidhinisha chanjo ya kwanza dhidi ya Ebola ambayo ni ya kwanza kutumika duniani
Shirika la afya duniani, WHO imeidhinisha chanjo dhidi ya Ebola, chanjo ya kwanza kabisa duniani. Dawa hiyo inayoitwa Ervebo iliyotengenezwa na kampuni ya MERCK pharmaceuticals, ilikuwa ikitumika kwenye hatua za majaribio nchini Jamuhuri ya kidemokrasia ya Congo. lakini sasa WHO inasema kuna ushahidi tosha unaoonesha kuwa chanjo hiyo inafanya kazi.
Shirika la afya duniani, WHO imeidhinisha chanjo dhidi ya Ebola, chanjo ya kwanza kabisa duniani. Dawa hiyo inayoitwa Ervebo iliyotengenezwa na kampuni ya MERCK pharmaceuticals, ilikuwa ikitumika kwenye hatua za majaribio nchini Jamuhuri ya kidemokrasia ya Congo. lakini sasa WHO inasema kuna ushahidi tosha unaoonesha kuwa chanjo hiyo inafanya kazi.
Hii ni hatua moja kubwa. Inamaanisha kuwa dunia sasa ina dawa ya kwanza kabisa ya kuzuia Ebola. Kabla ya kuidhinishwa,dawa hiyo hupitia kwenye awamu mbalimbali kwenye masuala ya usalama wa dawa na umadhubuti.
Lakini chanjo hiyo imekuwa ikitumika tangu mwaka jana ili kupambana na milipuko miwili ya Ebola nchini DRC.
Serikali ya nchi hiyo iliomba ruhusa kutumia dawa hiyo wakati utafiti ukiendelea kufanyika. Na ushahidi uliokusanywa wakati huo ndio ulioshawishi mamlaka za udhibiti kuwa dawa hizo zilikuwa zikifaa kwa matumizi dhidi ya virusi vya Ebola.
Chanjo hiyo itapatikana sokoni kuanzia katikati ya mwaka ujao.
Awali data za shirika la afya duniani (WHO) zilionyesha kuwa chanjo ya Merck ilikuwa na ufanisi kwa kiwango cha asilimia 97.5 kwa wale waliopatiwa chanjo, ikilinganishwa na wale wasiochanjwa.
WHO inasema chanjo hii imethibitisha kuwa salama na yenye ufanisi dhidi ya Ebola, lakini majaribio zaidi yanahitajika kabla dawa haijapatiwa leseni.
Mvutano kuhusu dawa za chanjo
Mjadala ulipamba moto miezi kadhaa iliyopita kuhusu mapendekezo kuhusu kuanzishwa kwa chanjo ya pili kwa ajili ya kupambana na Ebola nchini Jamuhuri ya Kidemokrasia ya Congo.
Waziri wa afya wa Drc, dokta Oly Ilunga, ambaye aliacha kazi baada ya kuvuliwa majukumu ya udhibiti wa virusi vya Ebola, alisema chanjo ya sasa ni pekee iliyothibitishwa kufaa, na mbunge wa upinzani amesema chanjo mpya haijafanyiwa majaribio , na amehofu kuwa watu nchini humo watatumika kama ''nguruwe wa Guinea''.
Wataalamu wa masuala ya afya wamesema chanjo ya pili ni salama na inaweza kuwa muhimu katika kupambana na virusi vinavyosambaa.
Mwezi Julai, Kamati ya dharura ya WHO ilisema ''inatambua upungufu wa dawa'' ya chanjo ya MERCK.
Dokta Josie Golding wa mfuko wa Wellcome, alisema inawezekana kusiwe na chanjo ya kutosha ya kupambana na mlipuko.
''Ikiwa ni hivyo, hali inaweza kuwa mbaya zaidi. Tuna imani kubwa kuwa kuna uhitaji wa haraka wa kuwa na chanjo ya pili iliyotengenezwa na Johnson and Johnson.''
Kwa kifupi ni kuwa, dawa za chanjo kwa sasa zinaweza kuwa zenye kufaa, lakini zisiwe msaada ikiwa mlipuko wa maradhi utaendelea.
Kampuni ya dawa ya Merck ilisema kuwa kuna chanjo ya kutosha kwa ajili ya watu 500,0000, na wako kwenye mchakato wa kutengeneza zaidi.
Wale wanaotaka kutumia chanjo ya Johnson & Johnson, walipendekeza kutumia kwa maeneo ambayo hayajakumbwa na Ebola, ili kuwachanja watu walio nje ya maeneo yalioathiriwa.
Unaweza pia kusoma
</doc>
<doc docid='bbc_141001_ebola_nigeria_senegal' lang='swa' type='mono' source_url='http://www.bbc.co.uk/swahili/habari/2014/10/141001_ebola_nigeria_senegal' term='ebola'>
Ebola yadhibitiwa Nigeria na Senegal
Virusi vya ugonjwa wa Ebola huenda vimedhibitiwa nchini Nigeria na Senegal,kulingana na maafisa wa afya nchini Marekani,baada ya  visa vipya kutoripotiwa katika mataifa hayo kwa kipindi cha mwezi mmoja sasa.
Virusi vya ugonjwa wa Ebola huenda vimedhibitiwa nchini Nigeria na Senegal,kulingana na maafisa wa afya nchini Marekani,baada ya  visa vipya kutoripotiwa katika mataifa hayo kwa kipindi cha mwezi mmoja sasa.
Taasisi ya kudhibiti magonjwa nchini Marekani CDC imesema kuwa mlipuko wa ugonjwa huo unaweza kutangazwa kwamba umeisha nchini Nigeria ifikiapo mwezi ujao.
Hatahivyo ugonjwa huo unaendelea kuathiri maisha ya raia wengi katika maeneo mengine ya Afrika Magharibi hususan Liberia,Guinea na Sierra Leone.
Shirika la afya duniani WHO linasema kuwa zaidi ya watu 3000 wamefariki kutokana na ugonjwa huo kufikia sasa wengi wakitoka nchini Liberia.
Mlipuko huo ndio hatari zaidi kuwahi kutokea katika historia ya ugonjwa huo.
Mkuu wa Umoja wa Mataifa anayesimamia kitengo cha kukabiliana na ugonjwa huo amesema kuwa hatua kubwa zitapigwa katika kipindi cha siku sitini zijazo kuuthibiti ugonjwa huo.
Mlipuko wa ugonjwa huo katika mataifa ya Nigeria na Senegal umekuwa mdogo ikilinganishwa na mataifa mengine ya Afrika Magharibi huku visa 20 vikithibitishwa kwa jumla kati ya mataifa hayo mawili.
Nchini Nigeria ,ambalo ndio taifa lenye idadi kubwa ya watu barani Afrika,kumekuwa na visa 19 vya ugonjwa huo ambavyo vimethibitishwa pamoja na vifo vinane tangu kisa cha kwanza kugunduliwa mnamo mwezi Julai.
Kisa cha mwisho kuripotiwa nchini humo kilikuwa kile cha tarehe 5 mwezi Septemba kulinga na CDC.
</doc>
<doc docid='bbc_141019_sirleaf_ebola' lang='swa' type='mono' source_url='http://www.bbc.co.uk/swahili/habari/2014/10/141019_sirleaf_ebola' term='ebola'>
Ebola yahatarisha kizazi cha vijana
Rais wa Liberia, Ellen Johnson Sirleaf, ameziomba nchi zote kusaidia kupambana na virusi vya Ebola.
Rais wa Liberia, Ellen Johnson Sirleaf, ameziomba nchi zote kusaidia kupambana na virusi vya Ebola.
Kwenye barua aliyoandikia kipindi kimoja cha BBC, anasema ni kwa masilahi ya dunia nzima kujiunga na jitihada hiyo, kwa vile ugonjwa huo hautambui mipaka:
"Ni wajibu wetu sote kama raia wa ulimwengu, kwamba hatutowaacha ma-milioni ya watu wa Afrika Magharibi kujihami wenyewe dhidi ya adui ambaye hawamjui na hawawezi kujikinga naye.
Wakati wa kuzungumza tu na kujadili, umepita.
Kitachonusuru nchi yangu na jirani zetu na janga jengine, ni kuchukua hatua kwa jitihada kubwa."
Rais Sirleaf anasema Ebola imesimamisha shughuli za taifa lake na kuuwa maelfu ya watu katika miezi sita tu.
Piya alionya kuwa kizazi chote cha vijana wa Afrika kiko hatarini kwa sababu ya maafa ya kiuchumi, wakati watu hawawezi kuvuna na masoko na mipaka imefungwa.
</doc>
<doc docid='bbc_habari-46686852' lang='swa' type='mono' source_url='https://www.bbc.co.uk/swahili/habari-46686852' term='ebola'>
Uchaguzi DRC: Kura yaahirishwa mpaka mwezi machi kwa majimbo matatu, wagombea saba wa upinzani walia na tume
Mustakabali wa uchaguzi nchini Jamuhuri ya Demokrasi ya  Congo (DRC) wazidi kuingia dosari baada ya tume ya uchaguzi leo Disemba 26 kutangaza kuahirishwa upigwaji kura katika mikoa mitatu mpaka mwezi machi 2019.
Mustakabali wa uchaguzi nchini Jamuhuri ya Demokrasi ya  Congo (DRC) wazidi kuingia dosari baada ya tume ya uchaguzi leo Disemba 26 kutangaza kuahirishwa upigwaji kura katika mikoa mitatu mpaka mwezi machi 2019.
Kura hiyo ambayo ilitakiwa kupigwa Disemba 23 mwaka huu iliahirishwa kwa wiki moja mpaka Disemba 30, yaani Jumapili ijayo. Hata hivyo uchaguzi huo tayari umeshacheleweshwa kwa miaka miwili sasa, huku wapinzani na wanaharakati wakimlaumu rais amalizaye muda wake Joseph Kabila kwa kutafuta visingizio kusalia madarakani. Mgombea wa chama tawala Ramazani Shadary ni mshirika mkubwa wa Kabila na inatarajiwa ataendelea kulinda maslahi ya Kabila akiingia madarakani.
Maeneo hayo matatu ambayo yanaonekana kuwa ni ngome za upinzani ni Beni na Butembo kwa upande wa mashariki ambayo yamekuwa yakipambana na milipuko ya ugonjwa hatari wa Ebol toka mwezi Agosti mwaka huu.
Eneo la tatu ni Yumbi lilopo magharibi mwa nchi ambapo watu zaidi ya 100 wameuawa wiki iliyopita katika makabiliano ya kikabila.
Shughuli za uchaguzi katika sehemu nyengine zote zilizobaki za nchi hiyo kubwa zitaendelea kama ilivyopangwa siku ya jumapili.
Matokeo ya uchaguzi wa maeneo hayo matatu hayataathiri mbio za urais kwa sababu mshindi atatangazwa Januari 15 na kuapishwa Januari 18.
Katika taarifa yake, tume ya uchaguzi (CENI) imesema hatua hiyo inatokana na kusambaa kwa Ebola katika maeneo ya Beni na Butembo pamoja na kudorora kwa amani katika maeneo hayo.
Tayari hatua hiyo imeshaibua upinzani mkali nchini Congo. Mapema leo kabla ya kutangazwa rasmi kwa uamuzi huo, mgombea kinara wa upinzani Martin Fyulu alionya kuhusu hilo kupitia mtandao wake wa tweeter.
"Kisingizio cha Ebola ni cha uongo sababu kampeni zimefanyika katika maeneo hayo. Hiui ni mbinu nyengine ya kuteka nyara ukweli wa kura," ameandika Fayulu.
Maaskofu wa Kanisa Katoliki ambao wamekuwa mstari wa mbele kupambana ili uchaguzi ufanyike wanatarajiwa kukutana ili kutoa tamko la pamoja kutokana na hatua hiyo mpya.
"Kuahirisha uchaguzi eneo hilo haiwezi eleweka wakati walikubali kampeni ifanyike licha ya uwepo wa Ebola. Mimi binafsi kama raia nawaza kuwa kuna kitu wanaficha. Tunasubiri kwanza sisi Maaskofu tukutane (kabla ya kutoa taarifa rasmi)," amesema Donatien Shole, Katibu Mkuu wa Kanisa Katoliki DRC.
Wakati huo huo wagombea saba wa urais kutoka upinzani nchini DRC wameituhumu tume ya huru ya uchaguzi nchini humo kuwa na njama kuchakachua matokeo ya uchaguzi mkuu ujao.
Wagombea hao wametoa tuhuma kadha ikiwemo matumizi ya mashine za kielektroniki jambo ambalo wanasema ni kinyume cha sheria.
Pili ni kuweko na taarifa za kuongeza kwa orodha ya wapiga kura kwenye daftari la wapiga kura.
Katika tamko lao ambalo limetiwa saini na wote saba pia wagombea hao wanawataka waangalizi wa kimataifa kutenda haki na kuamua kwa maslahi mapana ya Raia wa DRC.
"...Raia wa DRC wataenda kupiga kura kwa lengo la kuadhibu wale waliokuwa madarakani. Tunapenda mambo yawe wazi na hatutaki siku watakayotangaza matokeo watangaze kile ambacho si matarajio ya Wacongo," amesema Marie Ifoku ambaye ni mgombea pekee mwanamke katika kinyang'anyiro hicho.
</doc>
<doc docid='bbc_michezo-47353545' lang='swa' type='mono' source_url='https://www.bbc.co.uk/swahili/michezo-47353545' term='ebola'>
Kwanini Marekani imewawekea vikwazo vya usafiri viongozi wa DRC?
Hatua ya Marekani ya kuwawekea vikwazo vya usafiri maafisa wakuu wa tume ya uchaguzi pamoja na viongozi wengine nchini Jamhuri ya Kidemokrasia ya DRC imeendelea kuzua hisia mbalimbali.
Hatua ya Marekani ya kuwawekea vikwazo vya usafiri maafisa wakuu wa tume ya uchaguzi pamoja na viongozi wengine nchini Jamhuri ya Kidemokrasia ya DRC imeendelea kuzua hisia mbalimbali.
Serikali ya Marekani ilichukua hatua hiyo mwishoni mwa wiki kwa madai kwamba viongozi hao walijipatia utajiri kwa njia za rushwa.
Msemaji wa Tume huru ya uchaguzi Jean Pierre Kalamba, kupitia barua iliyotiwa saini na tume hiyo amekanusha tuhuma hizo za rushwa na kuongeza kuwa ilifanya kazi nzuri ya kuhakikisha uchaguzi huo unafanyika kwa njia ya amani.
Hali ambayo ilisaidia marais wawili wa Congo kupokezana madaraka kwa njia ya amani.
Bwana Kalamba ameahidi kutoa ripoti ya maandalizi ya uchaguzi kuanzia mwaka 2013 hadi mwaka huu.
Kwa upande wake Lambert Mende ambaye alikuwa msemaji wa serikali ya Joseph Kabila amesema vikwazo hivyo havitakuwa na mafanikio yoyote.
''Marekani inasimama na watu wa Jamhuri ya kidemokrasia ya Congo kufuatia  historia waliyoweka kwa kufanikisha mchakato wa viongozi kupokezana madaraka kwa amani. Uchaguzi ulionesha ari ya wakongo ya kutaka mabadiliko ya serikali na taasisi  zinazowajibika. Hatahivyo, kuna madai kwamba hapakuwa na uwazi katika machakato wa uchaguzi.'' ilisema taarifa iliyotolewa na Marekani.
Viongozi waliyowekewa vikwazo ni pamoja na mwenyekiti wa tume ya huru ya uchaguzi ya Congo DRC (CENI), Corneille Nangaa, naibu wake Norbert Basengezi Katintima.
Wengine ni mshauri wa mkuu wa CENI Marcellin Mukolo Basengezi, kiongozi wa bunge la kitaifa Aubin Minaku Ndjalandjoko pamoja na rais wa mahakama ya kikatiba bwana Benoit Lwamba Bindu.
Marekani pia imewawekea vikwazo vya usafiri maafisa wa kijeshi na maafisa wa serikali wanaoamnikia kuhusika na ukiukwaji wa haki za binadamu na kuhujumu mchakato wa uchaguzi nchini D.R.C.
''Maafisa hawa walinufaika kutokana na ufasadi, au kuwazuia watu kuandamana na kuwanyima uhuru wa kujieleza.''iliongeza taarifa hiyo.
Tume ya uchaguzi awali ilikuwa imetangaza kwamba felix Tshisekedi alikuwa amepata asilimia 38.5  ya kura hiyo huku Fayulu akijpatia asilimia 34.7.
Mgombea wa chama tawala Emmanuel Shadary alipata asilimia 23.8.
Hatahivyo Fayulu  alihoji kwamba bwana Tshisekedi  alifanya makubaliano na Bwana Kabila  ambaye amekuwa uongozini kwa miaka 18.
Bwana Kabila alikuwa haruhusiwi kuwania muhula mwengine kikatiba.
Kabla ya uchaguzi, kulitokea utata baada ya uchaguzi kuahirishwa katika maeneo yaliyoathiriwa na Ebola yakiwemo miji ya Beni na Butembo mashariki mwa nchi hiyo, na pia katika jiji la Yumbi magharibi mwa nchi hiyo.
Hatua hiyo iliathiri takriban wapiga kura 1.26 milioni kati ya jumla ya wapiga kura 40 milioni.
Uchaguzi katika maeneo hayo uliahirishwa hadi mwezi Machi mwaka huu.
</doc>
<doc docid='bbc_habari-51321542' lang='swa' type='mono' source_url='https://www.bbc.co.uk/swahili/habari-51321542' term='ebola'>
Shirika la afya duniani latangaza corona kuwa janga la dunia
Virusi vipya vya corona vimetangazwa kuwa janga la dharura,wakati virusi hivyo vikiendelea kusambaa kwa kasi nje ya China, kwa mujibu wa shirika la afya duniani(WHO).
Virusi vipya vya corona vimetangazwa kuwa janga la dharura,wakati virusi hivyo vikiendelea kusambaa kwa kasi nje ya China, kwa mujibu wa shirika la afya duniani(WHO).
"Sababu kubwa ya tangazo hilo si kwa sababu ya kile ambacho kinatokea China kwa sasa lakini kile ambacho kinatokea katika mataifa mengine," alisema kiongozi mkuu wa shirika la afya duniani Tedros Adhanom Ghebreyesus .
Kinachoangaziwa zaidi ni kuhusu ugonjwa huo kusambaa mataifa mengine huku kukiwa na mfumo duni wa afya
Watu takribani 213 wamefariki kutokana na virusi hivyo nchini China.
Shirika la afya duniani limesema kuwa kumekuwa na visa 98 katika mataifa mengine 18 ingawa hakuna vifo vilivyobainika. Visa vingi vya wagonjwa hao walikuwa wamesafiri kutoka mji wa Wuhan, eneo ambalo mlipuko wa ugonjwa huo ulianza.
Hata hivyo kuna kesi nane zilizosababishwa na maambukizi ya kati ya mtu kwa mtu huko Ujerumani, Japan, Vietnam na Marekani.
Akizungumza katika mkutano wa habari Geneva, Dkt Tedros alielezea virusi vya corona kuwa mlipuko wa ugonjwa ambao haujawahi kutokea awali na bado haujaweza kupata suluhu.
Dkt.Tedros alisifia hatua ambazo zimekuwa zikichukuliwa na serikali ya China katika kuzuia maambukizi yasienee na alisema kuwa hakukuwa na sababu ya kuzuia watu wasisafiri au biashara zisiendelee.
"Lakini nataka kueleweka kuwa ,tangazo hili halimaanishi kuwa ni kura ya kutoiamini China".
Lakini nchi mbalimbali zimechukua hatua ya kufunga mipaka na kusitisha safari za ndege za nchini China, vivyo hivyo makampuni makubwa pia yamefunga maduka yao.
Itakuwaje kama virusi hivi vitasambaa katika mataifa mengine? Mataifa ambayo uchumi wake uko chini au wa katikati na ngumu kwa wao kupata vifaa vya kujizuia maambukizi au kutafuta tiba.
Hofu ipo kuwa inawezekana ugonjwa huu ushindikane kuzuilika na unaweza kumpata mtu bila kujijua wakati mwingine.
Kumbuka kuwa ugonjwa huu umeanza mwezi mmoja tu mpaka sasa na tayari kuna kesi 7,736 zimethibitishwa kuwepo nchini China na watu wakiwa wanashukiwa kuwa na ugonjwa huo.
Mwaka 2014, mlipuko wa ugonjwa wa Ebola ulitokea magharibi ya Afrika, ugonjwa huo uliweka historia kubwa katika maisha ya binadamu, na ulionyesha wazi ni namna gani nchi maskini zinavyoweza kushambuliwa na mlipuko wa ugonjwa.
Na kama hali kama hii ya virusi vya ebola ingetokea katika maeneo ya aina hiyo ingekuwa ngumu sana kuzuia maambukizi.
Tuko kwenye hatua ambayo asilimia 99 ya kesi za watu wenye maambukizi iko China na shirika la afya duniani lina imani kuwa nchi hiyo inaweza kukabliana na mlipuko huo.
Lakini kutangaza kuwa janga la dharura la dunia kutaweza kuruhusu WHO kuzisaidia nchi zenye kipato kidogo na cha katikati kujiandaa kukabiliana na virusi vya corona.
Shirika la afya duniani huwa linatangaza kwa umma kuhusu dharura ya afya ya kimataifa kwa kuangalia tukio la mlipuko wa ugonjwa ambao sio wa kawaida ,na kuna hatari kubwa ya maambukizi ya ugonjwa huo duniani.
Dharura za afya duniani zilizowahi kutangazwa na shirika la afya ni pamoja na :
</doc>
<doc docid='bbc_141110_ebola_liberia' lang='swa' type='mono' source_url='http://www.bbc.co.uk/swahili/habari/2014/11/141110_ebola_liberia' term='ebola'>
Mfuko wa kupambana na Ebola waanzishwa
Viongozi wa juu wa maswala ya biashara barani Afrika wameanzisha mfuko wa kusaidia nchi zilizoathiriwa na ugonjwa wa Ebola.
Viongozi wa juu wa maswala ya biashara barani Afrika wameanzisha mfuko wa kusaidia nchi zilizoathiriwa na ugonjwa wa Ebola.
Kiasi cha dola milioni 28.5 zilipatikana katika mkutano wa harambee mjini Addis Ababa nchini Ethiopia kwa ajili ya kuwapeleka wahudumu wa afya nchini Guinea, Sierra Leone na Liberia.
Wataalam wanasema kama wanataka kukabili ugonjwa huu kwa kasi  hakuna budi kuanza na nchi hizo tatu.
Takriban watu 5000 kati ya 14,000 wamepoteza maisha kutokana na Virusi vya ugonjwa huu hasa nchini Liberia.
Akiongea baada ya mkutano wa Addis Ababa, mwenyekiti wa Umoja wa Afrika, Dlamini Zuma amesema rasilimali zilizokusanywa zitakua sehemu ya mchakato wa kupambana na ugonjwa huo siku za usoni.
mkutano wa Addis Ababa umefanyika wakati Liberia ilipotangazwa na Shirika la madaktari wasio na mipaka,MSF kuwa imefanikiwa kupunguza idadi ya maambukizo mapya.
Hata hivyo shirika hilo limesema bado Ebola iko kwa kiasi kikubwa nchini Guinea na Sierra Leone.
</doc>
<doc docid='bbc_140902_ebola_vita' lang='swa' type='mono' source_url='http://www.bbc.co.uk/swahili/habari/2014/09/140902_ebola_vita' term='ebola'>
MSF:Vita dhidi ya Ebola vinashindikana
Rais wa shirika la kimataifa la madaktari wasio na mipaka, MSF Juliana Liu, ameambia mkutano wa umoja wa mataifa kuwa vita dhidi ya ugonjwa wa Ebola katika kanda ya Afrika Magharibi vinashindikana.
Rais wa shirika la kimataifa la madaktari wasio na mipaka, MSF Juliana Liu, ameambia mkutano wa umoja wa mataifa kuwa vita dhidi ya ugonjwa wa Ebola katika kanda ya Afrika Magharibi vinashindikana.
Akiongea mjini New York, alisema kuwa miezi sita tangu kuzuka kwa ugonjwa huo nchini Guinea, Liberia na Sierra Leone, jamii ya kimataifa imeshindwa kukabiliana na tisho la kuenea kwa ugonjwa huo.
Zaidi ya watu 1500 wamefariki kutokana na ugonjwa huo katika kanda ya Afrika Magharibi katika mlipuko mbaya zaidi wa ugonjwa huo kuwahi kuripotiwa tangu kugunduliwa kwake katika kanda ya Afrika ya kati karibu miaka 40 iliyopita.
Wakati huohuo kuna hofu kwamba, mlipuko wa Ebola unatishia mavuno ya wakulima mashambani katika kanda ya Afrika Magharibi.
Shirika la kimataifa la chakula na kilimo limeelezea wasiwasi kuhusu hali ya chakula nchini Liberia, Sierra Leone na Guinea, nchi tatu ambazo ziliathirika zaidi kutokana na Ebola.
Shirika hilo limesema mavuno ya Mchele na Mahindi yataathirika zaidi katika msimu huu unaokuja.
Upungufu wa chakula unatabiriwa kuwa mbaya zaidi katika miezi michache ijayo.
</doc>
<doc docid='bbc_150904_ebolasierra' lang='swa' type='mono' source_url='http://www.bbc.com/swahili/habari/2015/09/150904_ebolasierra' term='ebola'>
Ebola yatatiza tena Sierra Leone
Watu 1,000 nchini Sierra Leone wamewekwa kwenye karantini baada ya kugunduliwa kuwa mwanamke wa umri wa miaka 67 alifariki kutokana na Ebola.
Watu 1,000 nchini Sierra Leone wamewekwa kwenye karantini baada ya kugunduliwa kuwa mwanamke wa umri wa miaka 67 alifariki kutokana na Ebola.
Hilo limejiri siku tano tu baada ya kuanza kwa hesabu ya wiki sita iliyolenga kutangaza taifa hilo kuwa bila Ebola.
Karantini hiyo itadumu wiki tatu, mradi tu kusiwe na visa vipya vitakavyoripotiwa.
Watu Zaidi ya 11,000 wamefariki tangu kuanza kwa mkurupuko wa Ebola nchini Sierra Leone, Guinea na Liberia.
Mwandishi wa BBC Umaru Fofana katika mji mkuu wa Freetown, anasema maafisa wa serikali nchini humo walikuwa na matumaini baada ya kupita kwa kipindi kirefu bila kisa kipya cha Ebola na kwamba kisa cha sasa kimewashangaza.
Mwandishi wetu anasema karantini ya sasa ina masharti makali zaidi kuliko za awali. Ni pamoja na amri ya kuzuia watu kutembea kutoka nyumba moja hadi nyingine.
Wanajeshi na maafisa wa polisi wametumwa kudumisha karantini hiyo katika kijiji cha Sellakaffta, kilichoko Kambia kwenye mpaka wa kaskazini wa taifa hilo na Guinea.
Maafisa wa Shirika la Afya Duniani na wizara ya afya Sierra Leone wanapanga kutoa chanjo kwa wale ambao huenda walikutana na mwanamke huyo.
Guinea inajaribu kudhibiti mkurupuko wa ugonjwa huo nchini humo. Liberia, WHO ilitangaza kuwa virusi vya Ebola vimeacha kusambaa kwa mara ya pili Alhamisi.
Taifa hilo lilitangazwa kutokuwa na Ebola mwezi Mei lakini visa zaidi vikaripotiwa mwezi uliofuata.
</doc>
<doc docid='bbc_habari-50720755' lang='swa' type='mono' source_url='https://www.bbc.co.uk/swahili/habari-50720755' term='ebola'>
Kukumbatiana ni salamu inayoenziwa na Wanyarwanda
Kukumbatiana ni ishara kuu ya salamu ya watu wa kabila la Wanyarwanda, salamu hii ikiwa ishara ya furaha na upendo miongoni mwa watu wa jamii hii.
Kukumbatiana ni ishara kuu ya salamu ya watu wa kabila la Wanyarwanda, salamu hii ikiwa ishara ya furaha na upendo miongoni mwa watu wa jamii hii.
Salamu hii ni ishara ya furaha na upendo miongoni mwa watu wa jamii hii.
Huenda likawa jambo lisilo la kawaida kwa baadhi ya jamii nyingine za Afrika mashariki yako ikiwemo kwa mtu kumkumbatia mtu yeyote anayekutana naye barabarani, lakini kwa jamii ya Wanyarwanda ni jambo la kawaida.
Salaam hii ambayo ni ya jadi imekua ikiendelezwa kizazi hadi kizazi na huambatana na maneno kama vile ''Amashyo'' ambapo anayekusalimia hukutakia kuwa na ng'ombe wengi  na  ''Yezu Akuzwe'' akimaanisha ''Yesu atukuzwe'' na maneno mengine mengi ya kutakiana kheri.
Kukumbatiana katika utamaduni wa Wanyarwanda ni ishara ya upendo na furaha ya ndani ya moyo ambayo mtu anakuwa nayo kwa mtu mwingine.'', anasema mtaalamu wa masuala ya utamaduni nchini Rwanda  Profesa Malonga Pacifique.
Unaweza kumkumbatia mpenzi wako, baba yako, ndugu yako awe wa kike au wa kiume, baba mkwe, mama mkwe, mme mwenza, rafiki au tu mtu mwingine yoyote yule pale unapomkuta katika tukio au mahali popote mfano, katika familia, harusini, sokoni na hata njiani iwapo atakua na mtu unayemjua, hata kama binafsi haumfahamu.
Kiwango cha kumkumbatia kwa kawaida huwa ni sawa kwa kila unaemkumbatia.
Kutokana na mabadiliko na muingiliano wa tamaduni mbalimbali za kigeni kiwango, baadhi ya Wanyarwanda wanaoishi maeneo ya mijini wameanza kubadili mtindo wa salamu hii, wakijaribu kutosogeleana sana kimwili na baadhi wakiiga salamu za kawaida za kisasa kama kusalimiana kwa mikono au mabega hasa miongoni mwa vijana.
Hata hivyo wenzao wa maeneo ya vijijini bado wanaendelea kukumbatiana kwa ukaribu wa miiili yao, kulingana na mila yao.
Professa Malonga anasema hata iweje salamu ya kukumbatiana kamwe haiwezi kupotea kwa sababu ya umuhimu wake katika utamaduni wa Wanyarwanda, huku akilinganisha aina nyingine za salamu na anazoziita za unafiki:
''Watu wengine wanakutana na kupeana mabusu, mwingine utamuona akiinama au anachuchumaa.
Kwangu mimi salamu hizo ambazo zinatajwa kuwa za kisasa naziona kama za kinafiki'', anasema profesa Malonga.
Vijana hasa kutoka vyuo vikuu ambao walizungumza na BBC wanasema kwamba kuna aina nyingi za salamu ambazo hukinzana na utamaduni lakini si kwamba kukumbatiana hakupo tena.
Vijana wengi siku hizi wameiga salamu wanazoona kwenye filamu za Kimarekani, kusalimiana kwa mikono huku wakikutanisha mabega au pia kwa kugongeshana ngumi.
Si kwamba tunapenda aina hizi za salamu.
Ni kufuata tu mambo ya kisasa kama tunavyoona kwenye filamu za Kimarekani.', Anasema, Emmanuel Hakizimana mwenye umri wa miaka ,23,  kutoka chuo Kikuu cha Elimu  nchini Rwanda (KIE).
Bwana Emmanuel anakwenda mbali na kusema kwamba baadhi ya watu hivi karibuni wamua wakiogopa salamu ya kukumbatiana au hata kupeana mikono kwa hofu ya kuambukia magonjwa.
''Wakati mwingine watu wanaogopa magonjwa ya kuambukiza kama Ebola hasa katika maeneo yaliyoko karibu na nchi ya Congo, utakuta kwamba kukumbatiana ni nadra sana siku hizi''
Mtalamu wa Saikolojia Grace Destiny, anasisitiza kuwa kukumbatiana ni zaidi ya salamu, kutokana  na kwamba kukumbatia mtu kunafanya mawasiliano yanayowasilisha moja kwa moja hisia za upendo baina ya watu wanaokumbatiana.
Bi Destiny ambaye ni mtalamu wa saikolojia ya mahusiano na familia, anasema kukumbatiwa ni ishara ya kukubalika na salaamu hii zaidi ina manufaa kwa jinsia ya kike.
Mwanamke pamoja na mtoto wa kike wanahitaji kukumbatiwa jinsia ya kiume na pale wanapokosa kukumbatiwa huwa wanakuwa na hisia za utupu.
''Mtu anapokumbatiwa hujihisi  kuwa  na hakikisho la juu la  usalama wake na hii hufanya atulie kiakili.'' Anasema  Mwanasaikolojia Grace Destiny na kusistiza kuwa wazazi wa kike na kiume wanapaswa kuwakumbatia watoto wao wanapokua, ili kuwaepusha na hisia za utupu  ambazo ambao watataka zijazwe na watu wengi.
Akisisitiza juu ya umuhimu wa mgusano wa mwili kwa njia ya  kukumbatiwa : '' Kukumbatiwa ni muhimu sana kwa mfano mwanamke  ambaye ananyanyaswa na mume wake, anaweza kuliwazwa au kubembelezwa tu kwa kukumbatiwa na hiyo ikamfanya asahau unyanyasaji aliotendewa na mumewe'', anasema Mwanasaikolojia.
Anasisitiza kuwa wazazi wa kiume wawakumbatie watoto wao wa kike kwani huwajengea uwezo wa kujiamini na kuhisi upendo wa wazazi wao wa kiume.
Bi Grace Destiny, anasema: ''Kwa jamii kama ya Wanyarwanda, kukumbatiana kunaimarisha hisia za Umoja wa kijamii, na familia ya kibinadamu kwa ujumla, mgusano wa kimwili hasa kwa jinsia tofauti ni muhimu sana''.
Anasema, kukumbatiana hujenga hisia za udugu wa kaka na dada miongoni mwa jamii kama ya Wanyarwanda na kujihisi wako salama.
Nadharia mbali mbali kuhusu faida za kukumbatiana.
Hata hivyo, kukumbatia kunaweza kuleta madhara pale unapomkumbatia au kukumbatiwa na mtu mwenye maradhi ya kuambukiza kama vile Ebola na mengine yanayoweza kuambukizwa kwa njia ya kukumbatiana au kusalimiana kwa mikono.
Kutokana na maambukizi ya Ebola katika nchi jirani ya Jamuhuri ya Kedemokrasi ya Kongo, Wanyarwanda hususan wale wanaoishi katika maeneo ya mipaka na DRC  wamekuwa na hofu ya kusaliamiana  au hata kukumbatiana na watu wasiowajua, licha ya kwamba salamu yao ya kukumbatiana ni vigumu kuiacha.
</doc>
<doc docid='bbc_140824_ebola_raia_muingereza' lang='swa' type='mono' source_url='http://www.bbc.co.uk/swahili/habari/2014/08/140824_ebola_raia_muingereza' term='ebola'>
Raia muingereza aambukizwa Ebola
Raia mmoja wa Uingereza anayeishi nchini Sierra leone ameambukizwa virusi vya ugonjwa wa Ebola.
Raia mmoja wa Uingereza anayeishi nchini Sierra leone ameambukizwa virusi vya ugonjwa wa Ebola.
Idara ya afya imethibitisha kisa hicho.
Tangu mwezi machi zaidi ya watu 1400 wameripotiwa kufariki magharibi mwa Afrika.
Idara ya afya imesema kuwa raia wa kwanza mwingereza kuambukizwa ugonjwa huo alikuwa anaishi Sierra Leone.
Taifa hilo ni miongoni mwa mataifa ambayo yameathiriwa vibaya na ugonjwa huo.
Iwapo atapewa matibabu nchini Uingereza mgonjwa huyo ana uwezekano mkubwa wa kupata nafuu kwa sababu hospitali za Sierra Leone zimejaa waathiriwa wa ugonjwa huo hatari ambao unaendelea kuenea kwa kasi.
Eneo la kuwatenga wagonjwa tayari limebuniwa katika hospitali ya Royal free mjini London.
Kufikia sasa hakuna tiba ya ugonjwa wa ebola,ijapokuwa dawa ya majaribio iliwasaidia raia wawili wa Marekani kupona huku maafisa watatu wa afya pia wakionyesha dalili za kupata nafuu walipoitumia dawa hiyo nchini Liberia.
Katika mataifa ya afrika magharibi wakaazi wengi wamekuwa wakiogopa kuwatoa ndugu zao wanaoathiriwa na ebola kwa hofu ya kutowaona tena.
</doc>
<doc docid='bbc_141117_daktari_india' lang='swa' type='mono' source_url='http://www.bbc.co.uk/swahili/habari/2014/11/141117_daktari_india' term='ebola'>
Ebola yamuua daktari Marekani
Daktari mmoja kutoka nchini Sierra Leone aliyekuwa anapokea matibabu ya Ebola nchini Marekani amefariki.
Daktari mmoja kutoka nchini Sierra Leone aliyekuwa anapokea matibabu ya Ebola nchini Marekani amefariki.
Taarifa hii ni kwa mujibu wa hospitali ya Nebraska nchini humo.
Daktari, Martin Salia mwenye umri wa miaka 44 na ambae ana uraia wa Marekani kutokana na ndoa yake kwa mwanamke mmarekani, aliwasili nchini humo kwa matibabu mnamo siku ya Jumamosi.
Lakini Jumatatu asubuhi, hospitali ya Nebraska ilitangaza kuwa daktari huyo alifariki akipokea matibabu. Yeye ni mtu wa pili kufariki kutokana na Ebola nchini Marekani.
Zaidi ya watu 5,000 wamefariki kutokana nba Ebola, tangu mlipuko wa ugonjwa huo kuripotiwa, wengi wao wakiwa katika mataifa ya Afrika Magharibi.
Eric Duncan raia wa Liberia alifariki kutokana na Eboka wakati akipokea matibabu nchini Marekani mwezi jana. Alikuwa amekwenda Marekani kuwatembelea jamaa wake.
"tunasikitika sana kutangaza kuwa mgonjwa wa pili ambaye alikuwa anapokea matibabu ya Ebola, Dr Martin Salia, amefariki kutokana na ugonjwa huo kuwa katika hali iliyokuwa sugu kwa matiibabu,'' ilisema taarifa ya hopistali hiyo.
Wahudumu wa afya, walimsafirisha Dr Salia katika kituo cha afya cha Nebraska akiwa katika hali mbaya sana. Mkewe Salia alisema anashukuru kwa juhudi zilizofanywa kumtibu mumewe.
Alikuwa amefanya kazi kama daktari wa upasuaji katika hospitali ya Kissy United Methodist Hospital nchini Sierra Leone.
Haijulikani ikiwa alihusika na kuwatibu wagonjwa wa Ebola.
</doc>
<doc docid='bbc_habari-49796745' lang='swa' type='mono' source_url='https://www.bbc.co.uk/swahili/habari-49796745' term='ebola'>
Serikali ya Tanzania yamwita mwakilishi wa WHO kuhusu taarifa za uchunguzi wa Ebola
Serikali ya Tanzania imefanya mazungumzo na mwakilishi mkaazi wa Shirika la Afya Duniani (WHO) kuhusu uchunguzi wa ugonjwa wa Ebola nchini humo.
Serikali ya Tanzania imefanya mazungumzo na mwakilishi mkaazi wa Shirika la Afya Duniani (WHO) kuhusu uchunguzi wa ugonjwa wa Ebola nchini humo.
Kwa mujibu wa ukurasa wa Twitter wa Msemaji Mkuu wa Serikali ya Tanzania Dkt Hassan Abbasi Naibu Waziri wa Mambo ya Nje wa Tanzania Dkt Damas Ndumbaro ndiye aliyekutana na mwakilishi mkaazi wa WHO nchini Tanzania Dkt Tigest Katsela Mangestu.
Kwa mujibu wa Dkt Abbasi serikali imemwita Dkt Mangestu ili kupata undani wa hoja za shirika hilo ambazo zimeripotiwa na vyombo vya habari.
Dkt Abbasi pia amedai kuwa katika mazungumzo hayo, "WHO imeafiki kuwa kama kuna mahitaji ya kupata taarifa zaidi kutoka Serikali ya Tanzania lazima utaratibu ulioanishwa katika miongozo ya taasisi hiyo na ambayo imeridhiwa na Serikali ifuatwe kikamilifu."
Mwishoni mwa wiki WHO ilitoa taarifa ya kulalamikia ukosefu wa ushirikiano kutoka serikali ya Tanzania katika utoaji taarifa kuhusu visa vinavyoshukiwa kuwa vya Ebola nchini.
Katika taarifa yake ya malalamiko, shirika hilo limeeleza kwamba uwazi na kasi katika kukabiliana na virusi vya ugonjwa huo hatari ni muhimu katika kudhibiti mlipuko ambao tayari umetajwa kuwa janga la afya duniani.
Katika taarifa hiyo iliyotolewa Jumamosi, WHO imeeleza kwamba kufuatia taarifa zisizokuwa rasmi kuhusu visa vya ugonjwa na jitihada zake kupata taarifa kutoka kwa idara husika Tanzania kuhusu hali nchini humo, mpaka sasa hawajapokea data za kliniki, matokeo ya uchunguzi, mawasiliano na watu husika na hata matokeo ya uchunguzi wa maabara waliofanyiwa wagonjwa hao wanaoshukiwa.
WHO lilituma kundi la wataalamu kuchunguza kisa cha ugonjwa usiojulikana na ubalozi wa Marekani ulifuatilia hatua hiyo kwa kutoa tahadhari.
Hatua hiyo ilisababisha uvumi katika mitandao ya kijamii kwamba ugonjwa huo hatari umeingia nchini Tanzania.
Serikali ya Tanzania ilifutilia mbali uvumi kwamba kuna visa vya ugonjwa wa Ebola nchini humo.
Waziri wa afya nchini humo bi Ummy Mwalimu aliwaambia wanahabari Septemba 14 kwamba hakuna kisa hata kimoja cha ebola katika taifa hilo.
Alisema kwamba taifa hilo limejiandaa kukabiliana na mlipuko wowote wa ugonjwa na tayari limefanya majarabio ili kujua jinsi ilivyojiandaa huku ikiweka tayari vituo vya kuwatenga waathiriwa.
</doc>
<doc docid='bbc_habari-48346733' lang='swa' type='mono' source_url='https://www.bbc.co.uk/swahili/habari-48346733' term='ebola'>
Kwanini DRC Mashariki ni eneo hatari?
Watu 19 wameuawa na wengine kadhaa kujeruhiwa baada ya mtu mwenye silaha kusahambulia soko la samaki nchini Jamuhuri ya Kidemokrasi ya Kongo (DRC).
Watu 19 wameuawa na wengine kadhaa kujeruhiwa baada ya mtu mwenye silaha kusahambulia soko la samaki nchini Jamuhuri ya Kidemokrasi ya Kongo (DRC).
Tukio hilo limetokea karibia na mji wa Ituri uliopo kwenye pwani ya ziwa Albert.
"Maiti 19 ziligunduliwa katika kijiji cha Tara, na watu wengine wanane kujeruhiwa," Pilo Mulindo, kiongozi wa jadi wa eneo hilo amenukuliwa na shirika la habari la kimataifa la AFP.
Maiti hizo zimegundulika Jumapili na tukio lilitokea Jumatano ya wiki iliyopita.
Hakuna kundi la waasi ambalo limejitokeza kukiri kuhusika kwenye mauaji hayo. Lakini eneo hilo linafahamika kwa vita ya kikabila baina jamii za Hema na Lundu.
Mapigano ya makabila hayo mawili yameshapelekea vifo vya watu zaidi ya 100 na wengine zaidi ya 300,000 kuvuka ziwa Albert na kutafuta hifadhi kama wakimbizi nchini Uganda.
Ingawa maeneo karibu yote ya DRC yamekuwa yakikumbwa na changamoto za usalama kama vita ama kushambuliwa na waasi mara kwa mara, eneo la mashariki ya nchi hiyo ndiyo lililoathirika zaidi.
Akiongea na BBC siku chache kabla ya kuondoka madarakani mwishoni mwa maka 2018, rais mataafu wa nchi hiyo, Joseph Kabila amesema katika mambo ambayo angekuwa na muda zaidi kuyashughulikia ni kurudisha amani kwa taifa hilo.
Mashariki mwa DRC kuna makundi ya kijeshi ya waasi na kikabila mengi kupindukia.
Baadhi ya makundi yanaondwa na raia wa nchi hiyo, lakini kuna amakundi mengine makubwa ambayo yanafadhiliwa ama kupambana za serikali za nchi jirani.
Baadhi ya makundi ya waasi yanayotokea nchi jinani ni FDLR ambalo lilitekeleza mauaji ya kimbari nchini Rwanda mwaka 1994 na wapiganaji wake kukimbilia DRC.
Waasi wa ADF wanatokea nchini Uganda.
Makundi hayo ya waasi yanatumia misitu mizito iliyopo kwenye eneo hilo kujificha na kuendesha shughuli zao huku wakitangaza nia ya kushambulia nchi zao walizozikimbia.
Uganda na Rwanda zimeshavamia DRC mara mbili kwa lengo la kusambaratisha makundi hayo na vita hizo kupelekea mamilioni ya watu kufariki.
Eneo hilo la Mashariki ya DRC pia linakabiliwa na ugonjwa hatari wa Ebola ambapo moja ya sababu za kushindikana kushughulikiwa kikamilifu ni uwepo wa makundi ya waasi hao.
Mwezi Machi mwaka huu shirika la habari la kimataifa la Reuters liliripoti kuwa, kundi la waasi la Mai Mai lilishambulia kambi ya matibabu ya Ebola na kuua polisi na kufurusha wagonjwa na wahudumu wote wa afya.
Makundi hayo pia yamekuwa pia yakishutumiwa kwa ubakaji wa wanawake katika maeneo wanayoyashambulia, na kufanya ubakaji kuwa ni moja ya matatizo makubwa yanayolikumba eneo hilo.
Uwepo wa makundi hayo ya waasi yamefanya Umoja wa Mataifa kupeleka kikosi maalumu (MONUSCO) kulinda amani. Hata hivyo, wachambuzi wengi wamekuwa wakilaumu vikosi hivyo kwa kushindwa kutekeleza wajibu wake ipasavyo.
</doc>
<doc docid='bbc_140806_nigeria_ebola' lang='swa' type='mono' source_url='http://www.bbc.co.uk/swahili/habari/2014/08/140806_nigeria_ebola' term='ebola'>
Kifo cha pili kutokana na Ebola Nigeria
Nigeria imeripoti kifo cha pili kutokana na homa kali ya Ebola ambayo imekuwa janga kubwa katika kanda ya Afrika Magharibi.
Nigeria imeripoti kifo cha pili kutokana na homa kali ya Ebola ambayo imekuwa janga kubwa katika kanda ya Afrika Magharibi.
Inaarifiwa muuguzi mmoja amefariki huku watu wengine 5 wakithibitshwa kuambukizwa ugonjwa huo. Taarifa hii ni kwa mujibu wa waziri wa afya nchini humo Onyebuchi Chukwu.
Muuguzi huyo alimtibu mwanamume aliyekuwa anaugua Ebola ingawa alifariki mwezi jana.
Alisema kuwa watu watano wanaothibitishwa kuwa na ugonjwa huo wanatibiwa mjini lagos, mji mkubwa wenye idadi ya watu milioni 21.
Watano hao walioambukizwa wanasemekana kuambukizwa na  Patrick Sawyer ambaye aliugua baada tu ya kutua mjini Lagos na kufariki siku tano baadaye.
Maafisa sasa wanafuatilia watu wengine kuona ikiwa  wana dalili za homa hiyo kali.
Chukwu alisema maafisa wanabuni kituo cha dharura cha kukabiliana na ugonjwa huo, ambacho kitaanza kutumika mnamo Alhamisi.
Waziri aliongeza kwamba vituo maalum vitatengwa kwa ajili ya kuharakisha maeneo maalum ya kutengewa wagonjwa katika majimbo yote nchini humo.
</doc>
<doc docid='bbc_140810_ebola_liberia' lang='swa' type='mono' source_url='http://www.bbc.co.uk/swahili/habari/2014/08/140810_ebola_liberia' term='ebola'>
Liberia yazidiwa nguvu na ebola
Waziri wa habari wa Liberia amekiri kuwa jinsi ugonjwa wa ebola unavotapakaa umezidi nguvu za huduma za afya za nchi.
Waziri wa habari wa Liberia amekiri kuwa jinsi ugonjwa wa ebola unavotapakaa umezidi nguvu za huduma za afya za nchi.
Lewis Brown ameiambia BBC mfumo wa afya umefikia kikomo lakini alikanusha tuhuma kuwa serikali ilichelewa kuchukua hatua, akisema kuwa wakuu wanafanya wawezalo kukabiliana na janga wasilopata kukumbana nalo.
Alisema wananchi wengi bado hawakukubali ukweli halisi kuhusu ebola.
Shirika la msaada wa matibabu la kimataifa, MSF (Medicins Sans Frontiers), limesema kwamba makisio ya wizara ya afya ya Liberia ni madogo ikilinganishwa na ukweli ulioko nchini.
Hapo Jumamosi polisi wa kupambana na fujo walivunja maandamano dhidi ya serikali kwa namna ilivoshughulikia hali hiyo.
Inakisiwa kuwa ebola imeuwa watu karibu 1,000 nchini Liberia, Guinea, Sierra Leone na Nigeria.
</doc>
<doc docid='bbc_140812_ebola_kasisi' lang='swa' type='mono' source_url='http://www.bbc.co.uk/swahili/habari/2014/08/140812_ebola_kasisi' term='ebola'>
Kasisi afariki kutokana na Ebola
Kasisi mmoja Muhispania aliyeambukizwa virusi vya Ebola, akiwa anafanya kazi Magharibi mwa Afrika , amefariki kutokana na homa hiyo hospitalini mjini Madrid.
Kasisi mmoja Muhispania aliyeambukizwa virusi vya Ebola, akiwa anafanya kazi Magharibi mwa Afrika , amefariki kutokana na homa hiyo hospitalini mjini Madrid.
Zaidi ya watu 1,000 wamefariki kutokana na homa hiyo nchini Liberia, Guinea, Sierra Leone na Nigeria tangu kulipuka kwa homa hiyo mwezi Februari.
Miguel Pajares, mwenye umri wa miaka 75, alirejeshwa nchini Uhispania kutoka Liberia wiki jana na mtawa mmoja ambaye naye aliponea kuambukizwa homa hiyo.
</doc>
<doc docid='bbc_141018_eboa_nabarro_who' lang='swa' type='mono' source_url='http://www.bbc.co.uk/swahili/habari/2014/10/141018_eboa_nabarro_who' term='ebola'>
UN yatetea juhudi za kuangamiza Ebola
Mratibu wa shughuli za Umoja wa mataifa kuhusu ugonjwa wa ebola Davis Nabarro ametetea juhudi za kimataifa za kupambana na ugonjwa huo magharibi mwa afrika.
Mratibu wa shughuli za Umoja wa mataifa kuhusu ugonjwa wa ebola Davis Nabarro ametetea juhudi za kimataifa za kupambana na ugonjwa huo magharibi mwa afrika.
Bwana Nabbaro alikuwa akijibu shutma kutoka kwa shirika la madaktari wasio na mipaka MSF lililosema kuwa ahadi za misaada hazijakuwa na mafaniko yoyote katika vita dhidi ya ugonjwa wa ebola.
Ameiambia BBC kuwa mipango iko njiani ya kutoa vitanda 4000 kwa wagonjwa wa ebola ifikiapo mwezi ujao.
Matamshi yake yanajiri baada ya ripoti ya ndani ya shirika la afya duniani inayosema kuwa WHO imeshindwa kuzuia kusambaa kwa ugonjwa wa ebola.
</doc>
<doc docid='bbc_150509_ebola-liberia' lang='swa' type='mono' source_url='http://www.bbc.co.uk/swahili/habari/2015/05/150509_ebola-liberia' term='ebola'>
Liberia kutangazwa taifa lisilo na Ebola
Shirika la afya duniani WHO linatarajiwa kuitangaza Liberia kuwa isiyo na ugonjwa wa ebola wakati litakapothibitisha kuwa nchi hiyo haina kisa chengine kipya kwa siku 42 zilizopita.
Shirika la afya duniani WHO linatarajiwa kuitangaza Liberia kuwa isiyo na ugonjwa wa ebola wakati litakapothibitisha kuwa nchi hiyo haina kisa chengine kipya kwa siku 42 zilizopita.
Rais wa Liberia Ellen Johnson Sirlieaf anasema kwa Liberia sasa itasherehekea jitihada zake za kupambana na ugonjwa huo.
Liberia iliripoti kisa chake cha kwanza zaidi ya mwaka mmoja uliopita wakati ugonjwa huo uliposambaa kutoka taifa jirani la Guinea.
Ugonjwa huo umewaua zaidi ya watu 11,000 katika eneo la Afrika magharibi.
</doc>
<doc docid='bbc_141003_ebola_ujerumani' lang='swa' type='mono' source_url='http://www.bbc.co.uk/swahili/habari/2014/10/141003_ebola_ujerumani' term='ebola'>
Mgonjwa mwingine wa Ebola Ujerumani
Hospitali moja mjini Fanakfurt Ujerumani inamtibu mgonjwa wa Ebola aliyefikishwa nchini humo nyakati za usiku chini ya ulinzi mkali.
Hospitali moja mjini Fanakfurt Ujerumani inamtibu mgonjwa wa Ebola aliyefikishwa nchini humo nyakati za usiku chini ya ulinzi mkali.
Baada ya kuwasili kwa ndege kutoka Afrika Magharibi, mwanamume huyo alifikishwa katika hospitali ya Frankfurt University ambako aliwekwa karantini.
Mwanamume huyo ni daktari kutoka Uganda ambaye aliwatibu wagonjwa wa Ebola nchini Sierra Leone.
Hiki ni kisa cha pili cha mgonjwa wa Ebola kupatikana Ujerumani. Kisa cha kwanza kilikuwa cha mwanamume aliyewasili mjini Hamburg akiwa na Ebola kutoka Afrika Magharibi mwezi Agosti.
Katika kanda ya Afrika Magharibi, zaidi ya watu 3,338 wamefariki kutokana na Ebola ukiwa mlipuko mbaya zaidi wa Ebola kuwahi kushuhudiwa duniani.
Watu 7,178, walithibitishwa kuwa na Ebola nchini Sierra Leone, Liberia na Guinea ikiathirika zaidi kuliko nchi nyinginezo.
Madaktari katika hospitali hiyo wamesema kuwa mgonjwa huyo ameshughulikiwa vyema.
</doc>
<doc docid='bbc_151229_guinea_free_ebola' lang='swa' type='mono' source_url='http://www.bbc.com/swahili/habari/2015/12/151229_guinea_free_ebola' term='ebola'>
WHO yasema Guinea haina Ebola
Shirika la Afya Duniani WHO limesema kuwa Guinea haina tena maambukizo ya ugonjwa wa Ebola.
Shirika la Afya Duniani WHO limesema kuwa Guinea haina tena maambukizo ya ugonjwa wa Ebola.
Mlipuko wa virusi vya ugonjwa wa Ebola ulianza nchini humo miaka miwili iliyopita.
Ugonjwa wa Ebola umesababisha vifo vya maelfu ya watu katika nchi za Afrika magharibi, hususan katika nchi za Guinea, Liberia na Sierra Leone.
Waguinea wanajiandaa kusherehekea kumalizika kwa janga hilo nchini mwao kwa kufanya maonesho na kurusha fataki.
Wengi wanasema wanaanza mwanzo mpya na mwaka mpya na pia kwa rais wao Alpha Conde ambaye muhula wake wa uongozi ulianza wiki iliyopita.
Hata hivyo ugonjwa wa Ebola umeweka kumbukumbu mbaya nchini humo, hususan athari za kijamii na kiuchumi.
Kwa mujibu wa Shirika la Kuhudumia watoto la Umoja wa Mataifa UNICEF, nchini humo watoto 6,220 wameachwa yatima kwa kupoteza mzazi mmoja ama wote wawili kutokana na ugonjwa huo.
Wale walioathiriwa na ugonjwa huo, pia bado wanaishi kwa hali ya mashaka na kubaguliuwa.
</doc>
<doc docid='bbc_habari-44150216' lang='swa' type='mono' source_url='http://www.bbc.co.uk/swahili/habari-44150216' term='ebola'>
Mlipuko wa Ebola DRC: WHO lasema Ebola haujafika kiwango cha kutangazwa hali ya dharura
Shirika la afya duniani WHO linasema mlipuko wa Ebola katika Jamhuri ya Kidemokrasi ya Congo haujafika kiwango cha kutangazwa hali ya dharura inayozusha wasiwasi wa kimataifa.
Shirika la afya duniani WHO linasema mlipuko wa Ebola katika Jamhuri ya Kidemokrasi ya Congo haujafika kiwango cha kutangazwa hali ya dharura inayozusha wasiwasi wa kimataifa.
Katika mkutano huko Geneva ulioitishwa kwa dharura kujadili Ebola katika Jamhuri ya Kidmeokrasi ya Congo - shirika hilo limesema mlipuko wa sasa haijafikia vigezo vya kutangazwa hali ya hatari na halikupendekeza vizuizi vyovyote vya usafiri wala biashara.
Kamati ya muongozo wa kimataifa ya shirika hilo hatahivyo imesema kuna haja ya kuwa na wasiwasi kutokana na aina ya mlipuko wa sasa wa Ebola DRC.
Kumetokea milipuko kadhaa katika maenoe ya mashinani na maeneo ambayo sio rahisi kuyafikia.
WHO linasema limewatambua zaidi ya watu 500 ambao huenda wamkaribiana na waathiriwa wa ugonjwa wa Ebola nchini Congo.
Limeeleza kuwa watu hao wanatizamwa kwa makini na huenda watakuwa miongoni mwa wau wa wa kwanza watakaopewa chanjo ya majiribio  ya Ebola.
Kuliripotiwa visa kadhaa katika eneo la mashinani  huku kisa kimoja kikithibitishwa katika mji wa
Mji huo ulio na takriban watu milioni moja ni eneo kuu la usafiri katika mto wa Congo, hali inayozusha wasiwasi kwamba huedna virusi hivyo vikasambaa zaidi, na kutishia mji mkuu Kinshasa na nchi jirani.
Ebola ni ugonjwa unaoambukiza unaosababisha kuvuja damu ndani ya mwili na mara nyingi waathiriwa hufariki.
Unaweza kusambaa kwa haraka kwa kugusa maji maji yanayotoka mwilini mwa muathiriwa, na mara nyingi dalili za kwanza za ugonjwa huo zilizo kama homa ya kawaida siyo rahisi kuzitambua.
WHO awali lilikiri kwamba lilichukuwa muda mrefu  kukabiliana na janga la Ebola katika Afrika magharibi kati ya 2014-2016.
Mlipuko wa Ebola wa mwaka 2014-16 Afrika uliowaua watu 11,300 ulikuwa mbaya zaidi kwa sababu ulisambaa kwenda miji mikuu ya nchi za Guinea, Sierra Leone na Liberia
Afisa wa cheo cha juu wa shirika la afya duniani (WHO) Peter Salama alisema kusambaa kwa ebola kwenda Mbandaka kunamaanisha kuwa huenda kukawa na visa vya milipuko ya ugonjwa huo.
Visa vilivyothibitishwa vya ugonjwa huo vimerekodiwa sehemun tatu kwenye mkoa wa Equateus, kwa mujibu wa WHO.
Wafanyakazi wa afya wametambua watu 430 ambao huenda wakikarbiana na ugonjwa huo na pia wanajaribu kuwatafuta wengine 4000 ambao wametawanyika kwenda kaskazini magharibi mwa Congo.
Wengi wa watu hawa wako maeneo ambayo yanaweza kufikiwa na watu kwa kutumia pikipiki.
Siku ya Jumatano dawa ya majaribio ya ugonjwa wa ebola iliyotumwa na WHO iliwasili nchini humo huku  nyingine ikitarajiwa kuwasili hivi karibuni.
Kumekuwa na milipuko mitatu ya Ebola nchini DRC tangu janga la mwaka 2014-2016, Ebola inaaminiwa kusambazwa maeneo ya mbali na popo na mara nyingi husambaa kwenda kwa binadamu kupitia nyama ya msituni.
Pia unaweza kusambaa kwenda kwa binadamu kwa njia ya damu au viungo au majimaji ya mwili kutoka kwa wanyama walio ugonjwa huo. Hao ni pamoja na sokwe, tumbili na swara.
Ugonjwa huo husambaa kwa haraka na sio rahisi kumaliza wanyama wote wanaoweza kuwa nao. Ikiwa binadamu watakaribiana na wanyama hao kawaida kuna uwezekano kuwa Ebola unaweza kurudi.
</doc>
<doc docid='bbc_141018_ebola_sierra_leone' lang='swa' type='mono' source_url='http://www.bbc.co.uk/swahili/habari/2014/10/141018_ebola_sierra_leone' term='ebola'>
kamati mpya ya Ebola yateuliwa S.Leone
Ripoti kutoka Jamhuri ya kidemokrasi ya Congo zinasema kuwa watu wanaokisiwa kuwa wanachama wa kundi la waasi kutoka nchini Uganda wamefanya mashambulizi mengine katika eneo lililo mashariki mwa nchi ambapo wamewaua takriban watu 20
Ripoti kutoka Jamhuri ya kidemokrasi ya Congo zinasema kuwa watu wanaokisiwa kuwa wanachama wa kundi la waasi kutoka nchini Uganda wamefanya mashambulizi mengine katika eneo lililo mashariki mwa nchi ambapo wamewaua takriban watu 20
Shirika moja la kutetea haki za kibinadamu linasema kuwa waasi kutoka kundi la Allied Democratic Forces ADF ndio walihusika na shambulizi hilo kwenye kijiji kilichopo katika mkoa wa kivu Kaskazini.
Siku ya Alhamisi watu 26 waliuawa kwenye mji ulio mashariki mwa DRC wa Beni karibu na mpaka na Uganda.
Wengi waliouwa ni raia wakiwemo watoto.
</doc>
<doc docid='bbc_141101_virus_gene' lang='swa' type='mono' source_url='http://www.bbc.co.uk/swahili/habari/2014/11/141101_virus_gene' term='ebola'>
Vinasaba ni muhimu kupona Ebola
Vigezo vya kijenetiki vinaweza kuwa sababu muhimu kumwezesha mtu kunusurika na maambukizi ya virusi vya Ebola, wanasema wanasayansi wa Marekani.
Vigezo vya kijenetiki vinaweza kuwa sababu muhimu kumwezesha mtu kunusurika na maambukizi ya virusi vya Ebola, wanasema wanasayansi wa Marekani.
Uchunguzi wa kisayansi uliofanyika kwa panya waliotungwa virusi walionyesha dalili tofauti kwa panya hao ambapo asilimia 19 walibaki bila kupata madhara ya virusi hivyo.
Hii inaweza kueleza kwa nini baadhi ya watu wanapona ugonjwa huu wakati wengine wakifa kwa maumivu, wamesema wanasayansi hao.
Uchunguzi wao umechapishwa katika jarida la Sayansi.
Wanasayansi kutoka vyuo vikuu vya Washington na North Carolina, na Taasisi ya Afya ya Taifa huko Montana, waliwapima panya ambao walitungwa virusi vya aina moja vya Ebola vinavyosababisha milipuko huko Afrika Magharibi.
Ingawaje panya wote walipoteza uzito katika siku chache za kwanza baada ya kupandikizwa virusi, karibu mmoja kati ya watano alipata nguvu na hakuonyesha kuwa na dalili za ugonjwa.
Lakini asilimia 70%ya panya walikuwa wagonjwa taabani, baadhi yao wakionyesha dalili za ini kushindwa kufanyakazi na kundi kubwa wakitokwa na damu ambayo ilichukua muda mrefu kuganda.
Pia panya hawa walikuwa na tatizo la damu kuvujia ndani, kuvimba bandama na kubadilika kwa rangi ya ini.
Pia walikuwa na uwezekano mkubwa wa zaidi ya asilimia 50% kufa kutokana na ugonjwa huo.
Angela Rasmussen, kutoka Maabara ya Katze katika chuo kikuu cha Washington, amesema namna tofauti za madhara ya maambukizi kwa panya hao inaonyesha aina ya dalili zilizooneka kwa binadamu wakati wa mlipuko wa ugonjwa wa Ebola mwaka 2014.
Watu walionusurika na ugonjwa wa Ebola hivi karibuni huenda wamekuwa na kinga dhidi ya virusi hivi au vinavyofanana, kinga ambayo imewaokoa.
</doc>
<doc docid='bbc_141108_ebola_visa_vyapungua_liberia' lang='swa' type='mono' source_url='http://www.bbc.co.uk/swahili/habari/2014/11/141108_ebola_visa_vyapungua_liberia' term='ebola'>
Visa vya Ebola vyapungua Liberia
saShirika la madaktari wasio na mipaka Medecins Sans Frontieres limesema kuwa viwango vya Ebola nchini Liberia humo vimeshuka kidogo.
saShirika la madaktari wasio na mipaka Medecins Sans Frontieres limesema kuwa viwango vya Ebola nchini Liberia humo vimeshuka kidogo.
Hata hivyo shirika hilo limeonya kuwa kuna ongezeko la visa vya ugonjwa huo nchini Guinea na Sierra Leone likisema kuwa visa vya maambukizi vilivyokuwa vimepungua nchini Guinea vimeongezeka tena.
Shirika la afya duniani WHO limesema kuwa mafanikio nchini Liberia yanatokana na jitihada za kuzika maiti kwa njia iliyo salama.
WHO inasema kuwa karibu watu 5000 wameaga dunia kutokana na ugonjwa huo.
</doc>
<doc docid='bbc_habari-44194888' lang='swa' type='mono' source_url='http://www.bbc.co.uk/swahili/habari-44194888' term='ebola'>
Chanjo ya majaribio ya Ebola yaanza kutolewa DRC
Maafisa wa Shirika la afya Duniani (WHO) na Serikali ya Jamhuri ya Kidemkrasia ya Congo leo wameanzisha mpango wa kutoa chanjo ya majaribio dhidi ya ugonjwa wa Ebola ili kudhibiti kusambaa zaidi kwa virusi vya ugonjwa huo.
Maafisa wa Shirika la afya Duniani (WHO) na Serikali ya Jamhuri ya Kidemkrasia ya Congo leo wameanzisha mpango wa kutoa chanjo ya majaribio dhidi ya ugonjwa wa Ebola ili kudhibiti kusambaa zaidi kwa virusi vya ugonjwa huo.
WHO linasema limewatambua zaidi ya watu 500 ambao huenda wamekaribiana na waathiriwa wa ugonjwa wa Ebola nchini Congo.
Watakuwa miongoni mwa watu wa kwanza watakaopewa chanjo hiyo ya majiribio.
Awamu ya kwanza ya chanjo hiyo ya majaribio iliwasili nchini Congo siku ya Jumatano.
Kumekuwa na milipuko mitatu ya Ebola nchini DRC tangu janga la mwaka 2014-2016 katika Afrika ya magharibi.
Uchunguzi uliofanyiwa chanjo ya ugonjwa wa Ebola  umebaini kuwa inaweza kumkinga mtu kutokana na virusi vya ugonjwa huo kwa takriban mwaka mmoja.
Utafiti huo uliochapiswa katika jarida la New England Journal of Medicine, ulifanyiwa nchini Liberia na kuwashirikisha wagonjwa 1,500.
Wale waliopewa chanjo hiyo walifanikiwa kupata kinga yenye nguvu kwa karibu mwaka mmoja.
Majaribio hayo yanaonyesha kuwa chanjo hizo zote zinaweza kutumiwa kuokoa maisha wakati wa majanga ya ugonjwa wa Ebola siku za usoni.
Ugonjwa wa Ebola uliwaua zaidi ya watu 11,000 nchini Liberia, Sierra Leone na Guinea, wakati wa mlipuko wa ugonjwa huo mwaka 2014-2015.
Chanjo hiyo iliyotengenezwa na kampuni ya Merck bado haijapewa kibali, lakini ilifanikiwa katika majaribio kiasi wakati wa janga la Ebola Afrika magharibi.
Dkt Michel Yao, kutoka WHO, ameiambia BBC kwamba chanjo hiyo imefanyiwa majaribio  nchini Guinea na kwamba "takriban watu wote waliopewa chanjo hiyo  hawawezi kupata ugonjwa huo".
WHO limetuma zaidi ya dosi 4,000 za chanjo hiyo kwa Jmahuri ya Kidemokrasi ya Congo, huku fungu jengine la dosi ya ugonjwa huo likitarajiwa kutumwa hivi karibuni.
Maafisa wa afya na wanaosimamia kuzikwa kwa maiti za waathiriwa ni miongoni mwa watakaotangulia kupewa chanjo hiyo , kabla ya mpango mzima kuenezwa kwa zaidi ya watu 500 ambao huendna wakawa wamewakaribia waathirwa wa ugonjwa huo.
</doc>
<doc docid='bbc_141113_dawa_ebola' lang='swa' type='mono' source_url='http://www.bbc.co.uk/swahili/habari/2014/11/141113_dawa_ebola' term='ebola'>
Majaribio ya dawa ya Ebola A:Magharibi
Shirika la misaada ya matibabu la Medecins Sans Frontieres, limesema kuwa litafanya majaribio ya dawa mpya za kutibu ugonjwa hatari wa Ebola katika vituo vitatu kanda ya Afrika Magharibi.
Shirika la misaada ya matibabu la Medecins Sans Frontieres, limesema kuwa litafanya majaribio ya dawa mpya za kutibu ugonjwa hatari wa Ebola katika vituo vitatu kanda ya Afrika Magharibi.
Wafanyakazi wa shirika hilo, watatumia dawa aina mbili katika orodha ya madawa yaliyoidhinishwa na shirika la afya duniani pamoja na damu na chembechembe za majimaji ya damu yote yaliyokubaliwa na shirika hilo.
Lengo la majaribio hayo ni kuwaweka hai wagonjwa katika hatua ya kwanza muhimu ya majaribio hayo kwa siku kumi na nne za kwanza za mradi huo.
Taarifa hii inakuja huku idadi ya waliofariki kutokana na Ebola ikifika watu 5,160.
Mlipuko wa ugonjwa huo unaaminika kuwaathiri watu 14,000 wote wakiwa katika mataifa ya Afrika Magharibi.
Msemaji wa shirika la MSF, Annick Antierens,amesema kuwa shirika hilo linashirikiana na watafiti kutoka Uingereza, Ufaransa na Ubelgiji kuwapa wagonjwa matumaini ya kupona.
''Huu ni ushirikiano wa kimataifa ambao unatoa matumaini kwa wagonjwa kuweza kupata tiba ya kweli,'' alisema msemaji huyo.
</doc>
<doc docid='bbc_140930_children_ebola' lang='swa' type='mono' source_url='http://www.bbc.co.uk/swahili/habari/2014/09/140930_children_ebola' term='ebola'>
Ebola na mateso ya Watoto,A.Magharibi
Umoja wa mataifa umesema takriban watoto 3,700 katika nchi za Guinea, Liberia na Sierra Leone wamepoteza wazazi wao kutokana na ugonjwa wa Ebola hali inayowafanya kuishi maisha ya ukiwa na kukosa msaada wa kimaisha hali ambayo shirika la kuhudumia watoto duniani Unicef wanasema msaada wa haraka unahitajika.
Umoja wa mataifa umesema takriban watoto 3,700 katika nchi za Guinea, Liberia na Sierra Leone wamepoteza wazazi wao kutokana na ugonjwa wa Ebola hali inayowafanya kuishi maisha ya ukiwa na kukosa msaada wa kimaisha hali ambayo shirika la kuhudumia watoto duniani Unicef wanasema msaada wa haraka unahitajika.
Hata hivyo pia ripoti hiyo inahimiza hatua za haraka kama vile kuwafariji watoto hao kuchukuliwa.
Shirika la afya ulimwenguni WHO linasema kuwa zaidi ya watu 3,000 wamekufa kutokana na mlipuko wa ugonjwa wa Ebola Afrika Magharibi na kusababisha idadi kubwa ya watoto kukosa wazazi wao.
Watoto waliokutwa pekee yao maeneo ya hospitali walikofia wazazi wao hawana kwa kwenda huku wengine waliobahatika wamefanikiwa kurejea katika makazi yao bila kuwa na msaada wowote wa kuhudumiwa na majirani zao.
Hivyo kutokana na mazingira magumu kama hayo ya watoto hao umoja wa mataifa umehimiza hatua za haraka kuchukuliwa.
</doc>
<doc docid='bbc_140909_ebola_liberia' lang='swa' type='mono' source_url='http://www.bbc.co.uk/swahili/habari/2014/09/140909_ebola_liberia' term='ebola'>
Ebola inaenea kwa kasi nchini Liberia
Ugonjwa wa Ebola unaenea kwa kasi nchini Liberia huku maelfu ya watu wakiambukizwa upya na idadi hiyo inatarajiwa kuongezeka katika muda wa wiki tatu zijazo.
Ugonjwa wa Ebola unaenea kwa kasi nchini Liberia huku maelfu ya watu wakiambukizwa upya na idadi hiyo inatarajiwa kuongezeka katika muda wa wiki tatu zijazo.
Hii ni kwa mujibu wa shirika la afya duniani WHO.
Shirika hilo linasema kuwa njia zinazotumika kukabiliana na janga la Ebola hazijafanikisha vita dhidi ya Ebola.
Takriban watu 2,100 wamefariki kutokana na ugonjwa huo katika kanda ya Afrika Magharibi hasa katika mataifa ya Guinea, Liberia, Sierra Leone na Nigeria mwaka huu.
Kwa mujibu wa shirika hilo wahudumu 79 wa afya pia wamefariki kutokana na ugonjwa huo.
Kadhalika shirika hilo limesema kuwa, mashirika yanayopambana na mlipuko wa ugonjwa huo, yanahitajika kuongeza juhudi.
Wakati huohuo , shirika la madaktari wasio na mipaka la Medecins Sans Frontieres linasema kuwa limelemewa kabisa na idadi inayozidi kuongezeka ya wagonjwa wa Ebola nchini Liberia.
Shirika hilo linasema kuwa kituo chake cha kutoa matibabu mjini Monrovia huwarudisha nyumbani watu wanaohitaji matibabu kila siku .
Msemaji wa shirika hilo Sophie Jane Madden aliambia BBC kuwa hali hiyo sasa ni ya vurugu na isiyodhibitika ambapo ametoa wito wa msaada wa kimataifa.
Mapema shirika la afya duniani WHO lilionya kuwa Liberia huenda ikashuhudia maelfu ya visa vya maambukizi mapya ya ugonjwa wa Ebola majuma yanayokuja.
Watu 1000 tayari wameaga dunia kutokana na ugonjwa huo kwenye taifa hilo la Afrika Magharibi.
</doc>
<doc docid='bbc_140326_ebola_guinea' lang='swa' type='mono' source_url='http://www.bbc.co.uk/swahili/habari/2014/03/140326_ebola_guinea' term='ebola'>
Popo waeneza Ebola Guinea
Popo hutumiwa kutengeza kitoweo maarufu sana katika baadhi ya maeneo ya Guinea, lakini sasa inahofiwa kuwa popo wanachangia kusambaa kwa ugonjwa wa Ebola kusini mwa nchi hiyo.
Popo hutumiwa kutengeza kitoweo maarufu sana katika baadhi ya maeneo ya Guinea, lakini sasa inahofiwa kuwa popo wanachangia kusambaa kwa ugonjwa wa Ebola kusini mwa nchi hiyo.
Maafisa nchini humo sasa wamepiga marufuku uuzaji na ulaji wa nyama ya popo katika juhudi za kudhibiti ugonjwa hatari wa Ebola, ambao kufikia sasa umesababisha vifo vya watu 62.
Nchi za kanda hiyo zikiwemo Liberia na Sierra Leone, zimechukua hatua kabambe kukabiliana na maambukizi ya ugonjwa huo zikiwemo kuwafanyia uchunguzi wa kiafya watu wanaongia mipakani.
Maafisa wa afya wanapata msaada kutoka shirika la afya duniani na ujumbe wa kuhamasisha watu unapeperushwa kupitia televisheni.
Watu watano kati ya sita walioingia nchini Liberia kutoka Guinea walikua na ishara za ugonjwa huo na wamethibitishwa kufa.
Hatahivyo maafisa wa utawala nchini Liberia bado hawajathibitisha kikamilifu kama kweli walikufa kutokana na ugonjwa wa Ebola.
</doc>
<doc docid='bbc_habari-49327622' lang='swa' type='mono' source_url='https://www.bbc.co.uk/swahili/habari-49327622' term='ebola'>
Dawa za kupambana na Ebola zaonyesha ufanisi mkubwa DRC
Ugonjwa wa  Ebola huenda punde ''ukadhibitiwa na kutibika'' baada ya majaribio ya dawa aina mbili zilizoonesha ufanisi.Wanasayansi wameeleza.
Ugonjwa wa  Ebola huenda punde ''ukadhibitiwa na kutibika'' baada ya majaribio ya dawa aina mbili zilizoonesha ufanisi.Wanasayansi wameeleza.
Dawa aina nne zilijaribiwa kwa wagonjwa nchini Jamuhuri ya Kidemokrasia ya Congo, ambako kuna mlipuko mkubwa wa virusi hivyo.
Dawa aina mbili kati ya nne zimeonekana kufanya kazi vilivyo katika kutibu ugonjwa, utafiti umeeleza.
Dawa hizo sasa zitatumika kutibu wagonjwa wote wa Ebola nchini DR Congo, kwa mujibu wa maafisa wa afya wa nchi hiyo.
Taasisi ya taifa ya utafiti kuhusu uzio na maradhi ya kuambukiza ya nchini Marekani (NIAID), ambao ilidhamini majaribio hayo, imesema matokeo hayo ni ''habari njema'' katika mapambano dhidi ya Ebola.
Dawa hizo kwa jina REGN-EB3 na mAb114, zinafanya kazi ya kuvishambulia virusi vya Ebola kwa kuzipa nguvu chembe chembe za kinga za mwili zinazopambana na maradhi.
Ni ''dawa za kwanza, ambazo kisayansi zimeonesha kuwa muhimu katika kupunguza vifo'' vya wagonjwa wa Ebola, alisema Daktari, Anthony Fauci, Mkurugenzi wa NIAID.
Dawa nyingine aina mbili ZMapp na Remdesivir, zilishindwa kufanya vizuri kwenye majaribio hayo.
Majaribo, yaliyofanywa na taasisi ya utafiti na kuratibiwa na Shirika la afya duniani, WHO, yalianza mwezi Novemba mwaka jana.
Tangu wakati huo, dawa aina nne zilijaribiwa kwa wagonjwa 700, huku matokeo ya awali kutoka kwa watu 499 wa kwanza yakifahamika hivi sasa.
Kwa wagonjwa waliopewa dawa aina mbili zilizoonyesha kufanya kazi, 29% waliopewa dawa aina ya REGN-EB3 walipoteza maisha na 34% waliopewa dawa aina ya  mAb114 walipoteza maisha, NIAID ilieleza.
Tofauti na, 49% ya waliopewa dawa ya ZMapp na  53% waliopewa dawa aina ya Remdesivir walipoteza maisha taasisi hiyo ilieleza.
Matokeo yanamaanisha kuwa mamlaka za afya zinaweza ''kusisitiza watu kuwa zaidi ya asilimia 90 ya watu wanaweza kupona'' ikiwa watapata matibabu mapema, alisema Sabue Mulangu, mtafiti wa magonjwa ya kuambukiza.
Akisifu mafanikio ya utafiti, Jeremy Farrar, mkurugenzi wa mfuko wa msaada wa masuala ya huduma za  kiafya Wellcome Trust, amesema ''bila shaka dawa hizo zinaokoa maisha''.
Matokeo, Bwana Farrar alisema yanaonesha kuwa wanasayansi wako mbioni kuufanya ugonjwa wa Ebola ''kuzuilika na kutibika''
''Hatuwezi kutokomeza ugonjwa wa Ebola kabisa, lakini tuwe na uwezo wa kuzuia ugonjwa huu kuwa mkubwa katika taifa na ukanda,'' aliongeza.
Kisa cha pili cha Ebola chathibitishwa mpakani mwa DRC
Ugonjwa wa Ebola wathibitishwa mjini Goma, Congo
Hisia kuwa Ebola haitibiki, halikadhalika hali ya kutoaminiwa kwa watoa huduma za afya chini DR Congo, kumeathiri juhudi za kuzuia kuenea kwa ugonjwa.
Kuna matumaini kuwa ufanisi wa dawa hizo zilizotengenezwa na makampuni ya kimarekani, zitafanya wagonjwa wajihisi ''kujiamini wanapotafuta huduma mapema'', alisema Daktari Fauci.
Lakini njia nzuri ya kumaliza mlipuko huo, aliongea, ni ''kwa kupata chanjo inayofaa''. Chanjo ni aina ya dawa inayoboresha kinga.
Mlipuko wa ugonjwa wa Ebola mashariki mwa DRC ulianza mwezi Agosti mwaka jana na ni mkubwa kati ya 10 iliyowahi kukumba nchi hiyo tangu mwaka 1976, virusi vilipogundulika kwa mara ya kwanza.
Mwezi Julai, WHO ilitangaza Janga la Ebola kuwa la dharura duniani.
Ugonjwa huu pia uliathiri watu 28,616, hasa Guinea, Liberia na Sierra Leone. watu 11,310 walipoteza maisha kutokana na mlipuko mkubwa kabisa kuwahi kuripotiwa.
Hatahivyo, majaribio ya kupambana na mlipuko wa sasa yamekuwa magumu, kwa ujumla kutokana na kuwepo kwa makundi ya wanamgambo na mashaka kuhusu msaada wa tiba kutoka nchi za kigeni.
Mwanzoni mwa mwezi huu, madaktari watatu wa Congo walikamatwa wakishutumiwa kwa mauaji ya daktari wa WHO.
Takribani vituo vya afya 200 vilishambuliwa nchini humo mwaka huu, na kusababisha kuwepo na mzozo kuhusu chanjo na tiba, Katika tukio moja familia ilimshawashambulia wafanyakazi wa afya ambao walikuwa wakiratibu maziko ya ndugu wa familia hiyo aliyepoteza maisha kutokana na Ebola.
Ebola ni kirusi ambacho mwanzo husababisha joto la mwili na kudhoofisha misuli na uvimbe kooni.
Kisha mgojwa huanza kutapika, kuharisha na kuvuja damu ndani na hata nje ya mwili.
Watu huambukizwa wanapogusana moja kwa moja kupitia michubuko ya mwili, au mdomo na pua, huku damu, matapishi, kinyesi au kugusa majimaji ya mwili ya mgonjwawa Ebola
Wagonjwa huwa wanakufa kutokana na ukosefu wa maji mwilini na kuharibika kwa viungo vya ndani vya mwili.
</doc>
<doc docid='bbc_habari-49520510' lang='swa' type='mono' source_url='https://www.bbc.co.uk/swahili/habari-49520510' term='ebola'>
Kisa cha tatu cha Ebola Uganda chathibitishwa mpakani na Jamhuri ya Kidemokrasi ya Congo
maafisa ncini Uganda wanasema msichana wa miaka 9 kutoka Jamhuri ya Kidemokrasi ya Congo aliyethibitishwa kuwa na virusi vya Ebola Alhamisi  amefariki Uganda akipokea matibabu.
maafisa ncini Uganda wanasema msichana wa miaka 9 kutoka Jamhuri ya Kidemokrasi ya Congo aliyethibitishwa kuwa na virusi vya Ebola Alhamisi  amefariki Uganda akipokea matibabu.
Maafisa wanaeleza kwamba alifariki wakati mazungumzo yakiendelea kuhusu kumrudisha  DR Congo kwa matibabu.
Mamake msichana huyo aliyewasili na mwanawe Uganda  kupitia mpaka wa nchi hiyo na Congo wa Mponde  - ametengwa na atarudisha nchini alikotoka kuangaliwa zaidi.
Mama na mwana huyo wanaarifiwa kuingia Uganda ambako walifika kutafuta matibabu.
Wizara ya afya Uganda ilithibitisha kisa hicho kipya cha ugonjwa wa Ebola katika mji wa magharibi wa Kasese.
Msichana huyo alipatikana akiwa na homa wakati wa ukaguzi wa Ebola katika eneo la mpaka wa Mpondwe.
Sampuli ya damu iliyotumwa kufanyiwa ukaguzi jana Alhamisi jioni imethibitisha kwamba anaugua Ebola.
Dalili za awali huenda ni pamoja na homa ya ghafla, kudhoofika haraka, maumivu ya misuli na kuumwana koo.
Kiwango kinapozidi mtu anaweza  kuanza kutapika, kuharisha na mara nyingine - kuvuja damu ndani na nje ya mwili.
Msichana huyo alitengwa na kuhamishwa  katika kituo cha kuwashughulikia wagonjwa wa Ebola.
Uganda imeidhinisha na kuendeleza kwa ufanisi vituo vya ukaguzi  katika mpaka wake na Jamhuri ya Kidmeokrasi ya  Congo katika jitiahada ya kuuzuia mlipuko uliosababihsa vifoi vya karibu watu 2000 katika mwaka uliopita.
Mnamo Juni, kuliripotiwa visa viwili vya Ebola nchini humo.
Mwanamume raia wa Uganda na mkewe wa Congo waliwapoteza watoto wao wawili wa kiume baada yakurudi kutoka safari  katika Jmahuri ya Kidmeokrasi ya Congo walikokwenda kuwaona jamaa zao.
Akizungumza na BBC mapema hii leo, msemaji wa wizara ya afya nchini Uganda, Ainebyoona Emmanuel ameeleza kwamba wizara ya afya Uganda inashirikiana kwa karibu na wizara ya afya huko DRC kuona namna msichana huyo na mamake wanaweza kurudishwa nchini Congo ambako kuna matibabu bora dhidi ya Ebola.
"Msichana huyo na mamake waliingia nchini kupitia mpaka wa Mpondwe kutafuta matibabu katika wilaya ya Bwera Kasese ... [na] alitambuliwa katika eneo hilo la kiingilio na kikosi cha ukaguzi  akiwa na dalilia zifuatazo; joto jingi, mwili kudhoofika, upele na damu inayovuja kutoka mdomoni. Alitengwa na kufikishwa katika kitengo cha hospitali ya Bwera ambapo anashughulikia hivi sasa," taarifa ya wizara ya afya ilieleza Alhamisi.
Alipoulizwa  iwapo ni jambo la busara kumsafirisha mgonjwa huyo,  kwa kuzingatia dharura ya kumtibu mgonjwa anapogunduliwa kuwa na Ebola, msemaji huyo ameelza kwamba ni uamuzi wanaoweza kuuchukua.
Na zaidi uamuzi huo umechukuliwa kwasababu kuna matibabu bora nchini Congo na ombi hilo limeidhinishwa kutokana na kwamba maafisa wa kutoka DRC watafika Uganda na matibabu na kuhakikisha kwamba mgonjwa anahudumiwa wakati wote anapokuwa katika safari ya kurudi Congo.
Taarifa zaidi kuhusu maambukizi ya Ebola:
</doc>
<doc docid='bbc_habari-41862588' lang='swa' type='mono' source_url='http://www.bbc.co.uk/swahili/habari-41862588' term='ebola'>
Shirika la Msalaba Mwekundu lakiri kupoteza mamilioni ya Ebola
Wakaguzi wa hesabu katika Shirikisho la Msalaba Mwekundu wamefichua kwamba mamilioni ya dola ambazo zilikuwa zimetolewa kama msaada wakati wa kukabiliana na mlipuko wa ugonjwa wa Ebola zilifujwa.
Wakaguzi wa hesabu katika Shirikisho la Msalaba Mwekundu wamefichua kwamba mamilioni ya dola ambazo zilikuwa zimetolewa kama msaada wakati wa kukabiliana na mlipuko wa ugonjwa wa Ebola zilifujwa.
Mlipuko huo uliathiri sana nchi za Liberia, Sierra Leone, na Guinea na operesheni kubwa ya kibinadamu iliendeshwa kuwasaidia waathiriwa na kuzuia kuenea kwa ugonjwa huo.
Jumla ya $100m (Â£76m) pesa taslimu zilitolewa kwa mashirika ya Shirika la Msalaba Mwekundu katika mataifa hayo matatu na Shirikisho kuu la Msalaba Mwekundu mjini Geneva.
Nchini Liberia, $2.7m (zaidi ya Â£2m) zilitoweka kwa njia ya ulaghai kupitia kuongezwa chumvi kwa vitu vilivyouziwa shirikisho hilo.
Kadhalika, nyingine zilitoweka kupitia mishahara iliyolipwa kwa wafanyakazi hewa.
Nchini Sierra Leone, wafanyakazi wa Shirika la Msalaba Mwekundu walikula njama na benki moja kupora zaidi ya $2m. Na nchini Guinea, ambapo uchunguzi bado unaendelea, takriban $1m zilitoweka kupitia kutumiwa kwa risiti feki za ulipaji wa kodi.
Shirika la Msalaba Mwekundi limesema linaomba radhi kutokana na kupotea kwa fedha hizo na likaongeza kwamba limeweka mikakati zaidi ya kifedha kuzuia ufujaji kama huo wa pesa siku za usoni.
Aidha, shirikisho hilo limeahidi kuwaadhibu wafanyakazi ambao itagunduliwa walihusika.
Shirika la Msalaba Mwekundu ni moja ya mashirika yanayoaminika sana duniani na ufichuzi huo huenda ukaathiri sifa zake.
</doc>
<doc docid='bbc_michezo-49894000' lang='swa' type='mono' source_url='https://www.bbc.co.uk/swahili/michezo-49894000' term='ebola'>
Uingereza yatoa onyo kwa raia wake wanaosafiri kuelekea Tanzania kuhusu Ebola
Serikali ya  Uingereza imetoa tahadhari kwa raia wa nchi hiyo wanaosafiri kuelekea nchini Tanzania juu ya ''uwezekano'' wa kuwepo Ebola katika taifa hilo la mashariki mwa Afrika
Serikali ya  Uingereza imetoa tahadhari kwa raia wa nchi hiyo wanaosafiri kuelekea nchini Tanzania juu ya ''uwezekano'' wa kuwepo Ebola katika taifa hilo la mashariki mwa Afrika
Kulingana na taarifa tahadhari hiyo ya Uingereza  mtu mmoja alifariki dunia nchini Tanzania  mwezi  wa Septemba 2019. Imeongeza kuwa inaonekana kuwa huenda kifo chake kilikuwa huenda kina uhusiano na  Ebola. Serikali ya Uingereza kupitia wavuti wake pia imewaarifu raia wake kuwa shirika la afya duniani WHO clinaendelea kuchunguza na limetoa taarifa.
''Ubalozi wa Uingereza jijini   Dar es Salaam inawasiliana na maafisa wa Tanzania na mashirika ya afya ya kimataifa, tahadhari hii itafanyiwa marekebisho pale taarifa mpya zitakapopatikana. ''Mnapaswa kufuatilia taarifa mpya kuhusu mabadiliko yoyote kwenye Mtandao wa Afya kuhusu safari  na kituo na mitandao ya WHO'', imeongeza taarifa hiyo.
Tahadha hii ya Uingereza imekuja baada ya  taifa la Marekani pia mwishoni mwa juma kuwaonya raia wake kuchukua tahadhari ya kiwango cha juu wakati wanapozuru nchini Tanzania  kufuatia wasiwasi wa ugonjwa wa ebola, ikiitaka nchi hiyo ya Afrika mashariki kutoa habari kuhusu visa vya ebola nchini humo kwa mujibu wa shirika la habari la Reuters.
''Wanaozuru Tanzania wanapaswa kuwa waangalifu sana'' , idara ya maswala ya kigeni ilisema siku ya Ijumaa  katika tahadhari yao ya usafiri kufuatia kifo kinachohusishwa na ugonjwa huo mjini Dar es salaam.
Tanzania ilikana ripoti hiyo ikisema kuwa hakuna visa vya ebola vilivyoripotiwa, lakini kwa sasa serikali hiyo ipo katika shinikizo kali kutoa ufafanuzi kulingana na chombo cha habari cha Reuters.
Chini ya kanuni za Afya za Kimataifa, makubaliano ya kimataifa ambayo Tanzania ni mwanachama, nchi zinalazimika kuiarifu WHO mara tu zitakapokuwa na milipuko ya magonjwa makubwa ya kuambukiza ambayo yanaweza kuwa hatari kwa majirani zao na ulimwengu mpana.
Serikali za Afrika mashariki  pamoja na zile za Afrika ya kati zimekuwa katika tahadhari ya kiwango cha juu kutokana na uwezekano wa maambukikizi ya ugonjwa huo kutoka DR Congo  ambapo takriban watu 2,100 wamefariki kufuatia mlipuko wa ebola.
Mataifa ya Tanzania na DR Congo yanapakana na mto ulioyatenga.
Katika hatua isio ya kawaida, Shirika la Afya Duniani (WHO) wiki iliyopita lilisema kwamba, kinyume na kanuni za afya za kimataifa, Tanzania ilikuwa ikikataa kutoa maelezo ya watuhumiwa.
Siku chache mapema, mkuu wa Vituo vya Marekani vya Kudhibiti na Kuzuia Magonjwa alisafiri kwenda Tanzania kwa agizo la waziri wa Afya wa Marekani Alex Azar, ambaye pia alikuwa amekosoa nchi hiyo kwa kutotoa habari.
WHO ilisema kwamba, licha ya kwamba ina wasiwasi kuhusu ukosefu wa uwazi, haina ushahidi wa kuwepo kwa Ebola nchini Tanzania, lakini ilikatiza hatua za adhabu na kusisitiza kwamba ilitoa ushauri wa kutosafiri nchini humo mbali na vikwazo vya kibiashara.
Siku ya Jumanne Tanzania ilifanya mazungumzo na mwakilishi wa ndani wa shirika la afya duniani WHO kuhusu madai yake.
Katikati ya mwezi Septemba, waziri wa afya alisema serikali ilichunguza kesi mbili za ugonjwa usiojulikana , lakini hawakupata ugonjwa huo.
Shirika la afya duniani lililalamikia ukosefu wa ushirikiano kutoka kwa serikali ya Tanzania katika utoaji taarifa kuhusu visa vinavyoshukiwa kuwa vya Ebola nchini.
Katika taarifa yake ya malalamiko, shiriki hilo limeeleza kwamba uwazi na kasi katika kukabiliana na virusi vya ugonjwa huo hatari ni muhimu  katika kudhibiti  mlipuko ambao tayari  umetajwa kuwa janga la afya duniani.
Katika taarifa hiyo iliyotolewa  WHO  limeeleza kwamba kufuatia taarifa zisizokuwa rasmi  kuhusu visa vya ugonjwa na jitihada zake kupata taarifa kutoka kwa idara husika Tanzania kuhusu hali nchini humo, mpaka sasa hawajapokea data za kliniki, matokeo ya uchunguzi,  mawasiliano na watu husika na hata matokeo ya uchunguzi wa maabara waliofanyiwa wagonjwa hao wanaoshukiwa.
WHO lilituma kundi la wataalamu kuchunguza kisa cha ugonjwa usiojulikana na ubalozi wa Marekani ulifuatilia hatua hiyo kwa kutoa tahadhari.
Hatua hiyo ilisababisha uvumi katika mitandao ya kijamii kwamba ugonjwa huo hatari umeingia nchini Tanzania.
Serikali ya Tanzania imesema ilisema nini?
Serikali ya Tanzania ilifutilia mbali uvumi kwamba kuna visa vya ugonjwa wa Ebola nchini humo.
Waziri wa afya nchini humo bi Ummy Mwalimu aliambia mkutano na wanahabari kwamba hakuna kisa hata kimoja cha ebola katika taifa hilo.
Alisema kwamba taifa hilo limejiandaa kukabiliana na mlipuko wowote wa ugonjwa na tayari limefanya majarabio ili kujua jinsi ilivyojiandaa huku ikiweka tayari vituo vya kuwatenga waathiriwa.
Shirika hilo la Umoja wa mataifa limeendelea kueleza katika taarifa yake kwamba lilifahamishwa mnamo Septemba 10  kuhusu kifo cha mgonjwa kilichotokea mjinia dar es salaam, na kuarifiwa kwa njia isiyo rasmi siku ya pili  kwamba mgonjwa huyo alipatikana kuwa na Ebola baada ya kufanyiwa vipimo.
Kadhalika WHO linaeleza kwamba liliarifiwa  kuhusu visa vingine viwili vinavyoshukiwa kuwa vya ugonjwa wa Ebola nchini humo.
Mmoja kati yao, alikutikana kutokuwa na Ebola baada ya vipimo na hapakuwa na taarifa  zozote kuhusu mgonjwa wa pili, imeeleza taarifa hiyo.
'Nataka kuwahakikishia kwamba idara ya afya ilichukua sampuli na matokeo yake ni kwamba wawili hao hawakuwa na ugonjwa wa Ebola. Hakuna Ebola Tanzania na watu hawafai kuwa na wasiwasi'', alisema  waziri wa afya Tanzania Ummy Mwalimu wiki iliyopita kuhusu uvumi wa visa hivyo.
Kufanya vipimo tena vya homa ya Ebola katika maabara inashauriwa sana ili kuthibitisha matokeo ya vipimo na hivyo kubaini aina ya virusi Ebola . WHO linasema kuwa limewapatia maafisa wa Tanzania ushauri huu.
Mgonjwa huyo ambaye inaarifiwa ni mwanamke alifariki tarehe 8 Septemba kwa mujibu wa WHO.
Tarehe 10 Septemba 2019, Shrika la Afya duniani WHO lilipokea ripoti ya taarifa ya kisa cha mambukizi ya Ebola mjini Dar es Salaam, Tanzania.
Kisa hicho kinachoshukiwa kilimhusu mwanamke mwenye umri wa miaka 34 ambaye alikuwa akisomea nchini Uganda.
Aliwasili nchini Uganda akitokea nchini Tanzania tarehe 08 Agosti 2019.
Taarifa hiyo inasema kwa kuanzia tarehe 08 hadi 22 Agosti, alikuwa katika eneo la kati la Uganda, akiishi katika hosteli ya kibinafsi karibu na mji mkuu Kampala.
Ebola ni kirusi ambacho mwanzo husababisha joto la mwili na kudhoofisha misuli na uvimbe kooni.
Kisha mgojwa huanza kutapika, kuharisha na kuvuja damu ndani na hata nje ya mwili.
Watu huambukizwa wanapogusana moja kwa moja kupitia michubuko ya mwili, au mdomo na pua, huku damu, matapishi, kinyesi au kugusa majimaji ya mwili ya mgonjwawa Ebola
Wagonjwa huwa wanakufa kutokana na ukosefu wa maji mwilini na kuharibika kwa viungo vya ndani vya mwili.
Tazama pia:
</doc>
<doc docid='bbc_111206_ebola_chanjo' lang='swa' type='mono' source_url='http://www.bbc.co.uk/swahili/habari/2011/12/111206_ebola_chanjo' term='ebola'>
Wanasayansi wavumbua chanjo ya Ebola
Wanasayansi wamevumbua chanjo inayowalinda panya dhidi ya aina hatari ya virusi vya homa ya Ebola.
Wanasayansi wamevumbua chanjo inayowalinda panya dhidi ya aina hatari ya virusi vya homa ya Ebola.
Ebola ilitambulika mara ya kwanza mwaka 1976 wakati homa hiyo ilipoua zaidi ya asilimia 90 ya watu wanaoambukizwa.
Watafiti wanasema hii ni chanjo ya kwanza kabisa ambayo inaweza kutumika kwa muda mrefu na kwa hiyo inaweza kuhifadhiwa bila ya matatizo yoyote.
Matokeo ya utafiti huo yamechapishwa katika jarida la chuo kikuu cha Taifa cha kisayansi cha taifa nchini Uingereza.
Ebola huambukiza kupitia majimaji mwilini na inaweza pia kusambazwa kwa njia ya hewa. Wanaoathirika kawaida husikia kizunguzungu,kutapika,kuvuja damu na viungo kushindwa  kufanya kazi kabla ya kufa.
Ingawa ni watu wachache sana wanaoambukizwa Ebola kila mwaka, athari zake huonekana na za kuangamiza kwa haraka sana.
Aghalabu kuna hofu kwamba unaweza kutumiwa  katika vitendo vya ugaidi dhidi ya binadamu.
Inaelekea kuwa ni chanjo inayohifadhiwa kwa muda mrefu inajenga nguvu za kuangamiza kirusi cha Ebola. Chanjo hii mpya ina protini maalum ambayo inarahisisha  kutambuliwa kirusi cha Ebola na ina nguvu zaidi inapohifadhiwa kwa muda mrefu.
Chanjo hii inahifadhi asilimia 80 ya  panya wanaodungwa aina ya kirusi cha ebola inayoua, kwa mujibu wa daktari charles Armtzen wa chuo kikuu cha Arizona aliyehusika na utafiti huo.
Alisema hatua ijayo ni kuifanyia majaribio chanjo hii kwa kirusi cha Ebola ambacho kinakaribiana na kile kinachowaambukiza binaadamu.
</doc>
<doc docid='bbc_habari-50498688' lang='swa' type='mono' source_url='https://www.bbc.co.uk/swahili/habari-50498688' term='ebola'>
Surua DR Congo: Takriban watoto 5,000 wafariki kutokana na mlipuko mbaya zaidi wa surua duniani
Ugonjwa wa ukambi ama Surua umewaua takriban watoto 5000 katika taifa la Jamhuri ya KidemokrasIa ya Congo mwaka 2019, kulingana na mamlaka baada ya ugonjwa huo kusambaa hadi mikoa yote.
Ugonjwa wa ukambi ama Surua umewaua takriban watoto 5000 katika taifa la Jamhuri ya KidemokrasIa ya Congo mwaka 2019, kulingana na mamlaka baada ya ugonjwa huo kusambaa hadi mikoa yote.
Takriban watoto 250,000 wameambukizwa mwaka huu pekee.
Shirika la afya duniani WHO linasema kuwa ugonjwa huo ndio janga linalosambaa kwa kasi mno.
Ugonjwa huo wa surua nchini DR Congo umeua idadi ilio mara mbili ya wagonjwa waliofariki kutokana na ugonjwa hatari wa Ebola  katika kipindi cha miezi 15 iliopita.
Serikali ya DRC kwa ushirikiano na shirika la afya duniani WHO imezindua chanjo ya dharura mwezi Septemba inayowalenga watoto 800,000.
Lakini miundo msingi mibaya, mashambulizi dhidi ya vituo vya afya, mbali na ukosefu wa tiba za mara kwa mara zimekwamisha juhudi za kuzuia kusambaa kwa ugonjwa huo.
Watoto milioni 4 tayari wamepewa chanjo, lakini wataalam wameonya kwamba idadi hiyo ni chini ya nusu ya jumla ya watoto nchini humo na kwamba chanjo zilizopo hazitoshi.
Wengi ya wale walioathirika na ugonjwa huo ni watoto wachanga.
Surua ni virusi vinavyosababisha mtoto kuwa na mafua , kuchimua mara kwa mara na kuwa  joto mwilini.
Siku chache baadaye mgonjwa anapata vipele mwili mzima ambavyo vinaanza usoni na kusambaa mwilini.
Wengi hupona , lakini surua inaweza kusababisha ulemavu wa muda mrefu. Inaweza kusababisha kifo hususan iwapo utasababisha homa ya mapafu ama uvimbe katika ubongo.
Inakadiriwa kwamba jumla ya watu 110,000 duniani hufariki kutokana na ugonjwa huo kila mwaka.
</doc>
<doc docid='bbc_140911_ebola_liberia' lang='swa' type='mono' source_url='http://www.bbc.co.uk/swahili/habari/2014/09/140911_ebola_liberia' term='ebola'>
Ebola yatishia usalama Liberia
Kusambaa kwa virusi vya ebola nchini Liberia, ni kitisho kikubwa kwa usalama wa nchi hiyo. Hiyo ni taswira iliyoelezwa na Waziri wa Ulinzi wa Liberia katika kikao cha Baraza la Usalama la Umoja wa Mataifa.
Kusambaa kwa virusi vya ebola nchini Liberia, ni kitisho kikubwa kwa usalama wa nchi hiyo. Hiyo ni taswira iliyoelezwa na Waziri wa Ulinzi wa Liberia katika kikao cha Baraza la Usalama la Umoja wa Mataifa.
Ugonjwa wa Ebola umeua watu zaidi ya elfu moja na mia mbili nchini Liberia. Rudolf von Ballmoos, ni balozi wa Liberia nchini Uingereza. Alipotembelea studio za BBC jijini London aliulizwa na mtangazaji wa Focus on Africa, Akwasi Sarpong, janga la ugonjwa wa ebola nchini Liberia limeonyesha kushindwa kwa uongozi wa nchi hiyo. Balozi Rudolf von Ballmoos amesema Serikali ya Liberia inafanya kila linalowezekana na kukiri kuwa kuna changamoto ya mfumo wa afya nchini Liberia ambao umekua tishio kwenye ukanda mzima.
</doc>
<doc docid='bbc_140927_who_ebola' lang='swa' type='mono' source_url='http://www.bbc.co.uk/swahili/habari/2014/09/140927_who_ebola' term='ebola'>
WHO: Waliofariki na Ebola wafikia 3000
Shirika la afya duniani limesema kuwa zaidi ya watu elfu tatu sasa wamedaiwa kufariki kutokana na kuzuka kwa ugonjwa wa Ebola katika eneo la Afrika Magharibi kati ya visa elfu sita vya ugonjwa huo vilivyoripotiwa.
Shirika la afya duniani limesema kuwa zaidi ya watu elfu tatu sasa wamedaiwa kufariki kutokana na kuzuka kwa ugonjwa wa Ebola katika eneo la Afrika Magharibi kati ya visa elfu sita vya ugonjwa huo vilivyoripotiwa.
Liberia imeathiriwa vibaya na ugonjwa huo huku WHO ikisema kuwa kumekuwa na vifo 150 vilivyotokea katika kipindi cha siku mbili pekee.
Idadi hiyo inaweza kupuuzwa kwa kuwa watu wengi wanaogopa kwenda hospitalini.
Hazina ya Fedha duniani IMF imeahidi dola millioni 130 kama msaada wa dharura kwa mataifa ya Liberia,Guinea na Sierra Leone.
</doc>
<doc docid='bbc_140828_ebola_warning_5steps' lang='swa' type='mono' source_url='http://www.bbc.co.uk/swahili/habari/2014/08/140828_ebola_warning_5steps' term='ebola'>
Njia 5 za kuepuka virusi  hatari vya Ebola
Ebola:Njia tano za kujiepusha virusi hatari vya homa ya  Ebola
Ebola:Njia tano za kujiepusha virusi hatari vya homa ya  Ebola
Ebola ni mojawapo ya virusi hatari zaidi ulimwenguni lakini haiambukizwi kupitia hewa, hivyo basi huwezi kuambukizwa Ebola kama homa ya kawaida.
Madaktari wanasema kuepuka Ebola ni rahisi sana iwapo mtu atafuata tahadhari hizi muhimu zaidi:
1. Sabuni na maji
Nawa mikono kila baada ya shughuli yeyote kwa kutumia sabuni na maji safi- na utumie taulo kujikausha.
Hili huwa jambo gumu kwa wanaoishi kwenye makazi duni, na walio vijijini ambako aghalabu maji safi hayapatikani moja kwa moja- lakini ni mbinu  iliyothibitishwa ya  kuua virusi vya Ebola.
Unachohitaji tu ni sabuni ya kawaida.
Kusalimiana kwa mikono kunafaa kuepukwa kwa ujumla, daktari Unnis Krishnan wa Plan International aliarifu BBC, kwani Ebola husambazwa haraka watu wanapowasiliana ana kwa ana na  maji maji ya kimwili ya waliougua.
Dalili ya ugonjwa huu  huchukuwa muda kabla ya kudhihirika.
Tumia njia zingine za kujuliana hali
2. Hakuna kugusana
Iwapo unashuku kuwa mtu ana Ebola, usimguse.
Inaokena kuwa si maadili mema unapoona unaowapenda wakihisi uchungu na unataka kuwakumbatia na kuwahudumia, lakini maji maji ya kimwili- mkojo na kinyesi, matapishi, kamasi, mate, machozi, na mbegu za kiume na majimaji ya uke- vyote huweza kueneza Ebola.
Dalili za mtu aliyeugua ni joto mwilini, maumivu kwa misuli na viungo, vidonda kooni, kuumwa na kichwa, na uchovu- kufuatiwa na kichefuchefu, kutapika, na kuharisha, ambapo mtu huweza kutoa damu pia.
Tia watu hao moyo kutembelea  kituo cha afya haraka iwezekanavyo.
Pia ni uamuzi mzuri usiguse nguo au malaza ya waliougua Ebola- na Medecins Sans Frontieres anashauri kuwa malazi ya waliougua yanafaa kuteketezwa.
3. Epuka miili ya wafu
Iwapo unadhani mtu amefariki baada ya kuugua Ebola, usiguse mwili wao, hata kama ni mila au desturi ya maziko.
Baada ya mtu kufa, bado unaweza kuambukizwa Ebola kutoka kwa miili yao kwani bado inatoa maji maji ya  mwili ambayo huweza kuwa hatari zaidi hata kuliko ya mtu alieugua.
Fanya mipango kupata timu ya magwiji kushughulikia mwili huo haraka iwezekanavyo kwani ni hatari kuwacha mwili wa mfu kwa muda mrefu katika eneo la makazi.

4. Usile nyama ya porini
Epuka kuwinda, kugusa, au kula nyama ya porini, kwa mfano popo, nyani na sokwe, kwani wanasayansi wanaamini kuwa hiyo ndiyo chanzo cha maambukizi kwa binadamu.
Hata kama mnyama fulani wa porini huliwa katika eneo lenu na nyama yake ni tamu epuka myama huyo kwani nyama yake au damu yake huweza kuwa na virusi hivyo.
Hakikisha vyakula vyote vinapikwa inavyostahili.
5. Usiwe na hofu
Kueneza uvumi huongeza hofu.
Usiogope wafanyakazi wa huduma za afya- wako hapo kukusaidia na kliniki ndipo mahali mwafaka kwa mtu kuponywa- wataongezewa maji na kutulizwa maumivu.
Takriban nusu ya watu walioambukizwa Ebola kufuatia mzuko wa hivi punde wa Ebola walifariki.
Kumekuwepo na matukio ya madaktari kushambuliwa na watu kutorokwa wanaposhukiwa kuwa na Ebola- hata wakati wanaugua ugonjwa tofauti.
Kuamini matibabu ya kiasili ambayo hayajathibitishwa kutoa afueni, pia kumechangia ongezeko la kuenea kwa virusi vya Ebola.
"Kinga ndiyo jinsi bora zaidi ya kukabiliana na Ebola, hivyo basi wacha uvumi na usiwe na hofu; inawezekana kupunguza maumivu na kuokoa maisha,â daktari Krishnan asema.
Ugonjwa wa virusi vya Ebola (EVD):
Dalili za Ebola ni homa, kufuja damu na kuharibika kwa mfumo mkuu wa neva.
Maafa ya ugonjwa huu huweza kufika asilimia tisini- lakini mzuko wa hivi punde unasababisha maafa 55% .
Ugonjwa huo huchukua muda wa siku ishirini na moja kukomaa.
Hakuna kinga wala tibaHuduma za msaada na kudhibiti kupoteza maji mwilini kutokana na kuharisha au kutapika husaidia katika kuponaInafikiriwa kuwa popo ndo vilemea vya ugonjwa huo.
</doc>
<doc docid='bbc_150206_ebola_report' lang='swa' type='mono' source_url='http://www.bbc.co.uk/swahili/habari/2015/02/150206_ebola_report' term='ebola'>
Wataalam wa afya kujadili Ebola
Kwa upande mwingine madaktari na maafisa wa afya wanakutana mjini London Ijumaa kujadili ni mambo gani ya kuzingatiwa kutokana na mlipuko wa ugonjwa wa Ebola katika mataifa ya Afrika Magharibi.
Kwa upande mwingine madaktari na maafisa wa afya wanakutana mjini London Ijumaa kujadili ni mambo gani ya kuzingatiwa kutokana na mlipuko wa ugonjwa wa Ebola katika mataifa ya Afrika Magharibi.
Wajumbe watakuwa wanaangalia uharaka wa kimataifa katika kukabiliana na mlipuko na namna uduni wa miundombinu ya sekta ya afya katika nchi za Guinea, Liberia na Sierra Leone ilivyosababisha kuenea kwa ugonjwa huu. Wataalam pia watakuwa wanchunguza namna ambavyo dawa mpya za tiba na chanjo ya ugonjwa wa Ebola zinavyofanya kazi.
Alhamisi shirika la utafiti wa tiba la Ufaransa limesema matokeo ya dawa mpya dhidi ya ebola ambazo zinafanyiwa majaribio nchini Guinea zimeonyesha matokeo ya kutia moyo katika kupambana na ugonjwa huo.
</doc>
<doc docid='bbc_140815_ebola_virus' lang='swa' type='mono' source_url='http://www.bbc.co.uk/swahili/habari/2014/08/140815_ebola_virus' term='ebola'>
Hatua dhidi ya Ebola kuimarishwa
Kiwango cha maambukizi ya virusi vya Ebola yanaonekana kuwa makubwa kuliko ilivyokadiriwa, linasema Shirika la Afya la Umoja wa Mataifa, wakati ambapo idadi ya vifo vinavyosababishwa na ugonjwa huo ikiongezeka kufikia 1,069.
Kiwango cha maambukizi ya virusi vya Ebola yanaonekana kuwa makubwa kuliko ilivyokadiriwa, linasema Shirika la Afya la Umoja wa Mataifa, wakati ambapo idadi ya vifo vinavyosababishwa na ugonjwa huo ikiongezeka kufikia 1,069.
Shirika la Afya Duniani limesema wafanyakazi wake wameshuhudia kwamba idadi ya wagonjwa na vifo vinavyoripotiwa haionyeshi ukubwa wa tatizo.
WHO limesema "hatua za ziada" zinatakiwa.
Mlipuko ulianzia Guinea mwezi Februari na tangu wakati huo ugojwa wa Ebola umesambaa katika nchi za Liberia, Sierra Leone na Nigeria.
Hata hivyo, WHO wanasema hatari ya maambukizi ya Ebola wakati wa kusafiri kwa ndege bado iko chini, kutokana na ugonjwa huo kutokuwa wa kuambukiza kwa njia ya usafiri wa anga.
Kwa matokeo hayo, Shirika la Ndege la Kenya, Kenya Airways, limepinga shinikizo la kutaka kusitisha safari za ndege zake katika mataifa yaliyokumbwa na Ebola huko Afrika Magharibi.
Ugonjwa wa Ebola unaambukiza kwa njia ya kugusana na majimaji ya mtu aliyeambukizwa ugonjwa huo
Mwandishi wa BBC Ishaq Khalid anasema ujumbe mfupi wa simu za mkononi ulianza kusambaa nchini Nigeria mwishoni mwa wiki iliyopita ukiwataka watu kunywa na kuoga maji ya chumvi kama njia ya kuzuaia maambukizi ya virusi vya vya ugonjwa wa Ebola, ambao hauna tiba wala chanjo.
Ingawaje waziri wa afya wa Nigeria alipinga uvumi huo, watu wengi wamelazwa hospitali baada ya kunywa maji ya chumvi.
Ebola inambukiza kwa kugusana moja kwa moja na maji maji ya mwili wa mtu aliyeambukizwa ugonjwa huo.
Dalili za mwanzo za ugonjwa wa Ebola zinaweza kusababisha damu mgonjwa kutokwa damu sehemu zote zenye matundu katika mwili kama vile machoni, fizi na kuvuja damu ndani ya mwili kunakoweza kusababisha viungo vya ndani ya mwili kushindwa kufanya kazi.
</doc>
<doc docid='bbc_141111_ebola_liberia' lang='swa' type='mono' source_url='http://www.bbc.co.uk/swahili/habari/2014/11/141111_ebola_liberia' term='ebola'>
MSF:Mbinu mpya zahitajika kukabili Ebola
Mbinu mpya mbalimbali zinahitajika kwa ajili ya kupambana na virusi vya Ebola nchini Liberia, shirika la madaktari wasio na mipaka, MSF limeeleza.
Mbinu mpya mbalimbali zinahitajika kwa ajili ya kupambana na virusi vya Ebola nchini Liberia, shirika la madaktari wasio na mipaka, MSF limeeleza.
Zaidi ya Watu 6,000 wameathiriwa na ugonjwa huo nchini Liberia lakini takwimu zinaonyesha kuwa idadi ya maambulizi mapya imeendelea kupungua.
MSF imesema kuwa imekuwa na uwezo mkubwa wa kuwa na vituo vingi vya kupambana na maradhi hayo kuliko idadi ya wagonjwa.
Mfano kituo kimoja mjini Monrovia kilikua na vitanda 250 lakini kimekua kikitibu wagonjwa 50 pekee, hivyo shirika hilo limeomba kubadilishwa kwa mbinu za mapambano dhidi ya ebola
Liberia ni nchi iliyoathirika zaidi na ugonjwa wa Ebola kwa karibu ya nusu ya idadi ya walioathiriwa wa ugonjwa huo Afrika magharibi.
Hivi sasa kiasi cha maambukizi kinaendelea kuwa juu nchini Guinea na Sierra Leone
</doc>
<doc docid='bbc_150630_ebola_liberia' lang='swa' type='mono' source_url='http://www.bbc.com/swahili/habari/2015/06/150630_ebola_liberia' term='ebola'>
Ebola yaua tena Liberia
Wiki saba baada ya Liberia kutangazwa kuondokana na ugonjwa wa ebola, nchi hiyo imeripoti kuwepo mgonjwa mmoja wa ugonjwa huo.
Wiki saba baada ya Liberia kutangazwa kuondokana na ugonjwa wa ebola, nchi hiyo imeripoti kuwepo mgonjwa mmoja wa ugonjwa huo.
Naibu waziri wa afya, Tolbert Nyenswah, amesema vipimo vimethibitisha kuwa mvulana wa miaka kumi na saba amekufa kutokana na ugonjwa wa ebola.
Amesema wataalam wanachunguza nyendo za marehemu kabla ya kifo chake.
Amewaonya wananchi wa Liberia kuwa kuwa waangalifu, lakini hakuna haja ya taharuki.
Kumekuwa na ongezeko la wagonjwa wa ebola katika nchi nyingine mbili za Afrika Magharibi zilizoathirika kwa ugonjwa huo Guinea na Sierra Leone, yakilipuka wakati mmoja na msimu wa mvua.
</doc>
<doc docid='bbc_141016_ebola_us' lang='swa' type='mono' source_url='http://www.bbc.co.uk/swahili/habari/2014/10/141016_ebola_us' term='ebola'>
WHO:'Ebola sio tisho kubwa Ulaya'
Shirika la afya duniani WHO, linasema kuwa mlipuko mkubwa wa ugonjwa wa Ebola hautarajiwi kushuhudiwa katika mataifa Ulaya kwani nchi za Magharibi zina mifumo thabiti ya afya kuweza kukabili ugonjwa huo.
Shirika la afya duniani WHO, linasema kuwa mlipuko mkubwa wa ugonjwa wa Ebola hautarajiwi kushuhudiwa katika mataifa Ulaya kwani nchi za Magharibi zina mifumo thabiti ya afya kuweza kukabili ugonjwa huo.
Rais Barack Obama wa Marekani pia amesema hatari kwa Wamarekani kupata virusi vya Ebola ni ya "chini mno", ingawaje ameagiza"hatua thabiti zichukuliwe" kukabiliana na ugonjwa huo.
Marekani inachunguza namna mtu aliyeambukizwa Ebola alivyoruhusiwa kusafiri kwenye ndege na kumwambukiza muuguzi aliyekuwa akimtibu huko Texas.
Maafisa wanajaribu kufuatilia watu 132 waliosafiri na Amber Vinson.
Ugonjwa huo umeua watu wapatao 4,500 mpaka sasa, hususan katika nchi za Liberia, Guinea na Sierra Leone.
Mawaziri wa Afya wa Umoja wa Ulaya watakutana mjini Brussels Alhamisi kujadili janga hili, ikiwemo uwezekano wa kupeleka askari zaidi huko Afrika Magharibi kusaidia kudhibiti ugonjwa huo.
Mkurugenzi wa mkakati wa WHO, Christopher Dye, amesema kulipuka kwa Ebola nchini Marekani au nchi nyingine Ulaya Magharibi ni jambo ambalo limeleta "wasiwasi mkubwa".
"Uwezekano kwamba mara maambukizo yakitokea yanasambaa kwingineko, ni jambo ambalo kila mtu atakuwa na wasiwasi nalo, amesema.
Lakini ameongeza kusema: "lakini tuna uhakika kuwa Amerika Kaskazini na Ulaya magharibi ambako mifumo ya afya ni imara sana, kwamba hatutarajii kuona mlipuko mkubwa katika moja ya maeneo hayo."
Mapema, Rais Obama alisema uwezekano wa kusambaa kwa Ebola kwa kiasi hicho kama cha nchi za Afrika magharibi ni "mdogo sana sana."
Hata hivyo, ameahidi "hatua thabiti zaidi" katika kufuatilia wagonjwa wa Ebola nchini Marekani na amethibitisha mipango ya kupeleka"timu mkakati" ya wataalam katika hospitali yoyote ambayo imeripoti maambukizo ya Ebola.
</doc>
<doc docid='bbc_160401_liberia_ebola' lang='swa' type='mono' source_url='http://www.bbc.com/swahili/habari/2016/04/160401_liberia_ebola' term='ebola'>
Kisa cha ebola charipotiwa Liberia
Maafisa wa afya katika hopitali moja mjini Monrovia nchini Liberia wamethibitisha kuwa mwanamke wa umri wa miaka 30 ameaga dunia kutokana na  ugonjwa wa ebola ndani ya saa 24 zilizopita
Maafisa wa afya katika hopitali moja mjini Monrovia nchini Liberia wamethibitisha kuwa mwanamke wa umri wa miaka 30 ameaga dunia kutokana na  ugonjwa wa ebola ndani ya saa 24 zilizopita
Mkuu wa kikosi cha shughuli za dharura za ugonjw wa ebola nchini Liberia Tolbert Nyenswah alisema kuwa mwanamke huyo, alikufa alipofikishwa hospitalini katika mtaa mmoja wenye watu wengi wa New Kru katika mji mkuu Mo
Ilithibitihwa kuwa mwanamke huyo aliaga dunia kutoka na ugonja wa Ebola. Chanzo cha ugonjwa kinachunguzwa kwa kuwa ndicho kisa cha kwanza tangu Liberia itangazwe kuwa isiyo na ugonjwa wa ebola kwa mara ya tatu mwezi Januari,
Katika taifa jirani la Guinea visa kadha vya ugonjwa wa ebola vimetambulia wiki chache zilizopita. Zaidi ya watu 11000 waliaga dunia kutoka na ugonja wa ebola kwa zaidi ya miaka miwili wengi nchini Liberia, Sierra Leone na Guinea.
</doc>
<doc docid='bbc_141017_ebola_caf' lang='swa' type='mono' source_url='http://www.bbc.co.uk/swahili/habari/2014/10/141017_ebola_caf' term='ebola'>
Ebola yasitisha caf 2015
Kasi kubwa ya usaambaji wa virusi vya ugonjwa wa Ebola imesababisha michuano ya kombe la mataifa ya Africa mashakani na hivyo kuahirishwa mpaka mwakani.
Kasi kubwa ya usaambaji wa virusi vya ugonjwa wa Ebola imesababisha michuano ya kombe la mataifa ya Africa mashakani na hivyo kuahirishwa mpaka mwakani.
michuano hiyo ilipaswa kupigwa katika nchi ya Morocco mnamo tarehe kumi na saba ya mwezi wa kwanza,na serikali ya Morocco iliwaambia waandaaji ya kwamba inataka kuahirisha michuano hiyo sababau ya kasi ya ugonjwa huo.
Serikali hiyo imezingatia hatari iliyowekwa wazi na mashabiki kutoka katika nchi za Africa Magharibi.nayo bodi ya utendaji inayoongozwa na shirikisho la soka barani Africa CAF inatarajiwa kufanya maamuzi yake ya mwisho mwezi ujao,
ingawa mpaka sasa shirikisho hilo limebaki na msimamo wake kwamba michuano hiyo iendelee kama kawaida.
</doc>
<doc docid='bbc_141223_ebola_tishio' lang='swa' type='mono' source_url='http://www.bbc.co.uk/swahili/habari/2014/12/141223_ebola_tishio' term='ebola'>
Ebola bado tishio
Shirika la Afya Duniani limesema ugonjwa wa Ebola hautaweza kudhibitiwa kikamilifu katika kipindi cha mwaka mmoja unaokuja.
Shirika la Afya Duniani limesema ugonjwa wa Ebola hautaweza kudhibitiwa kikamilifu katika kipindi cha mwaka mmoja unaokuja.
Mwenyekiti kutoka kitengo maalumu kinachoshughulikia ugonjwa huo, kutoka katika Shirika la Afya Duniani Profesa Peter Piot anasema hali halisi kwa sasa ya ugonjwa huo ni kama ugonjwa utakaodumu muda mrefu.
Profesa Peter Piot ambaye amerejea kutoka nchini Sierra Leone, nchi ambayo imeathiriwa zaidi na ugonjwa huo, ameiambia BBC kwamba amehamasishwa na ahadi za kupatikana kwa kinga mpya ambayo inaaminika itakuwa tayari katika kipindi cha miezi mitatu.
Hata hivyo Profesa Piot ambaye aligundua virusi vya ugonjwa wa Ebola mwaka 1976, ameonya pia kwamba janga lililopo sasa halitakuwa la mwishon na chanjo kudhibiti kirusi hicho itachukua muda kufanya kazi
</doc>
<doc docid='bbc_140629_ebola_sierra_leone' lang='swa' type='mono' source_url='http://www.bbc.co.uk/swahili/habari/2014/06/140629_ebola_sierra_leone' term='ebola'>
Wagonjwa wa Ebola wasakwa Sierra Leone
Sierra Leone imeonya kuwa ni uhalifu mkubwa kwa mtu yeyote kuwapatia maficho watu wanaougua ugonjwa wa ebola.
Sierra Leone imeonya kuwa ni uhalifu mkubwa kwa mtu yeyote kuwapatia maficho watu wanaougua ugonjwa wa ebola.
Wizara ya afya imesema kuwa wagonjwa kadhaa wametoroka katika hospitali katika wilaya ya Kenema,ambayo ndio eneo la kwanza la kuzuka ugonjwa huo.
Shirika la afya Duniani WHO limetaka hatua za haraka kuchukuliwa ili kudhibiti maambukizi ya ugonjwa wa ebola katika mataifa ya Magharibi ambao umewaua takriban watu 400.Ni ugonjwa wenye idadi kuu ya visa,vifo na ueneaji.
kumekuwa na visa 600 vya ugonjwa huo nchini Guinea ambapo mkurupuko huo ulianza miezi minne iliopita pamoja na mataifa jirani ya Sierra Leone na Liberia.
Asilimia 60 ya raia walioambukizwa na virusi vya ugonjwa huo wamepoteza maisha yao.
Shirika la afya duniani linasema kuwa nchini Sierra Leone pekee kumekuwa na vifo 46 kati ya watu 176 walioambukizwa ugonjwa huo.
WHO tayari imewatuma wataalam 150 katika eneo hilo ili kusaidia kuzuia kuenea kwa ugonjwa huo.
Hatahivyo imeonya kwamba kuna uwezekano wa ugonjwa huo kusambaa hadi mataifa mengine.
Daktari Shek Moar Khan ambaye anawahudumia wagonjwa wa ebola katika hospitali kuu ya kanema amesema kuwa maafisa wake walikabiliwa na pingamizi wakati walipojaribu kuwaelezea wakaazi kuhusu ugonjwa huo.
Wafanyikazi wa idara ya afya nchini humo wamekuwa wakijaribu kuwaelezea raia katika maeneo ambayo yameathirika kwamba ''ugonjwa huo si wa siri na kwamba ni ugonjwa ambao unaweza kuambukizwa, na iwapo wangeweza kusikiza ushauri wetu basi tungepunguza usambazaji wa ugonjwa huo'',alisema.
Siku ya ijumaa shirika hilo la afya liliyaambia mataifa ya afrika magharibi kama vile Ivory Coast,Mali,Senegal na Guinea Bissau kujiandaa kwa wageni walio na maambukizi ya ugonjwa huo.
</doc>
<doc docid='bbc_150623_newebola_case' lang='swa' type='mono' source_url='http://www.bbc.com/swahili/habari/2015/06/150623_newebola_case' term='ebola'>
Ebola yaibuka mjini Freetown
Maofisa wa afya nchini Sierra Leone wamesema kwamba kuna wagonjwa wawili wapya wanaougua ugonjwa wa ebola na kwamba wamegunduliwa katika mji mkuu wa nchi hiyo Freetown.
Maofisa wa afya nchini Sierra Leone wamesema kwamba kuna wagonjwa wawili wapya wanaougua ugonjwa wa ebola na kwamba wamegunduliwa katika mji mkuu wa nchi hiyo Freetown.
Hapo awali ilidhaniwa kwamba mji huo ulikuwa hauna maambukizi ya ugonjwa huo,na hakukuwa na wagonjwa walioripotiwa hapo kabla kwa muda wa wiki kadhaa.
Naye msemaji wa kituo cha karantini cha taifa hilo amesema kwamba kulikuwa na wasiwasi mkubwa kwasababu vituo vyote vya karantini na vitendea kazi vyake vilikuwa vimefungwa mjini Freetown.
Na akaongeza kusema kwamba kuna shaka kuwa kutatokea maambukizi mapya kutoka katika eneo lenye msongamano wa makazi duni.
Nako upande wa Kaskazini mwa nchi hiyo ya Sierra Leone unaendelea kupata maambukizi mapya ya ugonjwa.
</doc>
<doc docid='bbc_habari-46744486' lang='swa' type='mono' source_url='https://www.bbc.co.uk/swahili/habari-46744486' term='ebola'>
Tume ya uchaguzi DRC CENI yasema matokeo ya urais huenda yakachelewa kuliko ilivyotarajiwa
Tume ya Uchaguzi nchini Jamhuri ya Kidemokrasia ya Congo inasema matokeo ya awali ya uchaguzi mkuu huenda yakachelewa na kupita tarehe iliyotarajiwa ya Januari 6.
Tume ya Uchaguzi nchini Jamhuri ya Kidemokrasia ya Congo inasema matokeo ya awali ya uchaguzi mkuu huenda yakachelewa na kupita tarehe iliyotarajiwa ya Januari 6.
Rais wa tume hiyo, Corneille Nangaa, amesema kituo kikuu cha kuhesabia kura bado kinasubiri matokeo ya zaidi ya asilimia 80 ya kura zilizopigwa kutoka vituo mbalimbali kote nchini humo.
Aidha amesema bado ni mapema mno kubaini chanzo cha kuchelewa kwa matokeo hayo, lakini vyama vya upinzani vinadai hiyo ni njama ya kuiba kura.
Wakati huo huo shirika la Umoja wa Afrika pamoja na Shirika la Kimaendeleo la Kusini mwa Afrika - SADC yametaja uchaguzi huo kama ulioendeshwa vizuri kwa kiwango kikubwa, licha ya kuwa na matatizo kadhaa ya kiufundi pamoja na machafuko katika baadhi ya maeneo.
Waangalizi pia wamesema baadhi ya vituo vya kupigia kura vilifunguliwa kuchelewa na kusababisha kucheleweshwa kwa zoezi hilo.
Wameongezea kuwa wapiga kura hawakuelimishwa vizuri kuhusu utumizi wa vifaa vya kielektroniki vya kupigia kura ambavyo vimetumika kwa mara ya kwanza nchini humo.
Wakizungumzia changamoto za kuandaa uchaguzi katika maeneo yaliokuwa na mlipuko wa ugonjwa wa Ebola na mapigano, Umoja wa Afrika ulishtumu hatua ya kuwafungia baadhi ya wapigaji kura kukamilisha haki yao ya kidemokrasia, huku wakisisitiza kwamba washikadau wa masuala ya kisiasa hawakushirikishwa katika uamuzi huo.
SADC pia wamekiri kwamba huu ndio uchaguzi wa kwanza wa kujitegemea kifedha nchini humo, ikiwa ni hatua muhimu kwa ukuaji wa kidemokrasia.
Shirika la Umoja wa Afrika linatumaini kuwa  matokeo  yataakisi uamuzi wa wananchi, na kuwataka wale ambao hawatokubaliana na matokeao hayo kufuata njia ya haki ya sheria  kuupinga.
"Lazima tkubali kwamba nchi hii ni kubwa mno, kwa hivyo kukusanya matokeo na taarifa zozote zile sio kazi rahisi. Kwa hivyo itatubidi tusubiri tuone itachukua muda gani kuchukua hesabu zote," amesema Joseph Malanji ambaye ni waziri wa mambo ya nje wa zambia na ambae alikuwa kiongozi wa waangalizi wa shirika la SADC.
Nchi hiyo kubwa ya Afrika ya kati ina utajiri wa madini na ndiyo mzalishaji mkubwa wa madini ya cobalt, yanayotumiwa kwa simu na betri za magari.
Jumla ya visa vilivyothibitishwa
*Takwimu hizi hazijumuishi visa ambavyo havijathibitishwa kuwa vya Ebola
Chanzo: UN OCHA
Lakini ina viwango vya juu vya umaskini, miundo msingi duni na wanasiasa na wafanyabiashara wanalaumiwa kwa kujitajirisha huku wengine wengi wakibaki kuwa maskini.
Imekuwa kwenye hali ambayo waangalizi wengine wanataja kuwa vita vya dunia vya Afrika kati ya mwaka 1997 na 2003.
Mawasiliano ya interneti yamekatizwa kwa siku ya nne sasa, na kulingana na serikali hatua hii ni kujaribu kuzuia watu kusambaza matokeo ya udanganyifu ya uchaguzi.
Hali hio inatazamiwa kuendelea hadi pale matokeo yatakapo tangazwa, hatua ambayo haijaufurahisha upinzani.
Nani waliwania?
Kulikuwa na wagombea 21 lakini watatu ndio wakuu:
</doc>
<doc docid='bbc_140808_ebola_liberia' lang='swa' type='mono' source_url='http://www.bbc.co.uk/swahili/habari/2014/08/140808_ebola_liberia' term='ebola'>
Ebola yatikisa mfumo wa afya Liberia
Waziri wa Habari wa Liberia Lewis Brown ameiambia BBC kwamba mfumo wa afya wa nchi hiyo umeyumbishwa na athari zilizotokana na mlipuko huo wa ugonjwa wa Ebola.
Waziri wa Habari wa Liberia Lewis Brown ameiambia BBC kwamba mfumo wa afya wa nchi hiyo umeyumbishwa na athari zilizotokana na mlipuko huo wa ugonjwa wa Ebola.
Kikosi cha jeshi nchini humo kimetawanywa kuweza kuwazuia watu wasisafiri kuingia katika mji mkuu wa nchi hiyo, kutoka katika maeneo ya vijiji yaliyokumbwa na ugonjwa huo.
Wakati huohuo katika nchi jirani ya Sierra Leone, ambayo maeneo yote yamewekwa vizuizi kujaribu kuzuia kusambaa kwa ugonjwa huo. Waziri wa Habari wa nchi hiyo Alpha Kanu amesema inakatisha tamaa kuona kwamba dawa ambazo bado ziko katika majaribio, hazijasambwazwa nchini himo.
</doc>
<doc docid='bbc_habari-45900164' lang='swa' type='mono' source_url='https://www.bbc.co.uk/swahili/habari-45900164' term='ebola'>
Ebola: WHO lasema hakuna dharura ya kimataifa
Shirika la afya duniani WHO limesema kuwa mlipuko wa ugonjwa wa Ebola nchini humo bado hauhitaji jitihada za dharura za kimataifa huku likisisitiza kuwa linaufuatilia kwa karibu sana ugonjwa huo.
Shirika la afya duniani WHO limesema kuwa mlipuko wa ugonjwa wa Ebola nchini humo bado hauhitaji jitihada za dharura za kimataifa huku likisisitiza kuwa linaufuatilia kwa karibu sana ugonjwa huo.
Kauli hii inakuja baada ya mkutano maalumu wa dharura uliofanyika mjini Geneva kujadili hali ya ugonjwa huu nchini DRC.
Kauli ya mwisho iliyokubalika katika kikao hicho ni kwamba hatua zinahitaji kushinikizwa katika kupambana na ugonjwa huo hatari.
Dakika za mwisho katika maisha ya Khashoggi kufichuliwa?
Giza nene kutekwa kwa Mo Dewji
Kuhalalisha bangi kutadhibiti tatizo sugu la mihadarati kwa vijana?
Uganda, Rwanda, Burundi na Sudani kusini zimetakiwa kuchukua tahadhari ya haraka kutokana na kusambaa kwa ugonjwa huu, kwasababu hali inaweza kubadilika wakati wowote kuanzia sasa.
Kumeshuhudiwa ongezeko la visa vya Ebola katika Jamhuri ya Kidemokrasi ya Congo na mzozo unaoendelea, Kupoteza imani kwa jamii katika maeneo yalioathirika, yote haya yanatatiza jitihada za kudhibiti ugonjwa huo.
Mapigano katika eneo hilo yanafanya kuwa vigumu kudhibiti ugonjwa huo.
Huenda hakuna hatari ya kimataifa, lakini shirika la afya duniani linasema hatari ni kubwa kwa : Uganda, Rwanda, Burundi na Kudan Kusini na mataifa yanmeambiwa yajitayarishe.
Lakini ina maana gani katika suala la hatua zinazostahili kuchukuliwa? Na je mataifa hayo yamefanya nini kufikia sasa?
Dkt Yonas Woldemariam. mwakilishi wa WHO nchini Uganda ameielezea BBC kwamba anaamni kwamba taifa hilo limejitayarisha lakini hilo anasema halipaswi kuwazuia kuwana wasiwasi.
Kufikia sasa wanasema kuna mfumo mzuri wa utaratibu unaoongozwa na wizara ya afya nchini, na wametuma maafisa wa kutosha kutoka WHO na washirika wengine.
Tathimni za kitaifa na kieneo zimekuwa zikifanyika kila wiki na kuikagua hali na kuangalia kiwango cha utayari kinachohitajika.
Ameeleza kwa mfano wamekuwa wakichunguza uvukaji mipakani uko vipi, ukaguzi wa wageni uko vipi, uhamaisho katika jamii na maafisa wa afya, na je jamii ina njia za kuwasilisha tahadhari iwappo kuna tukio lolote la kutia shaka.
Akizungumza kutoka eneo la mpakani na DRC, Yonas amesema licha ya hayo bado ni lazima yote hayo yashinikizwe, na kuongezwa nguvu na kuhakikisha washirika wote wanachangia katika hilo.
Wizara ya Afya imetoa hakikisho kwamba serikali imejitayarisha vilivyo na iko tayari  kuzuia uwezekano wowote wa kuzuka maambukizi ya Ebola.
Tayari ukaguzi wa wasafiri wanaoingia nchini umekuwa ukifanyika, kufuatia kuzuka kwa mlipuko huo nchini DRC.
Lengo ikiwa ni kuhakikisha kuwa kisa chochote cha Ebola kinaweza kutambuliwa na mhusika kutengwa.
Wasafiri au wageni wanaoingia, hupimwa joto la mwili na kuulizwa historia ya safari walizofunga, na pia huchunguzwa kwa dalili nyingine zozote za homa hiyo inayotokana na virusi vya Ebola.
Kwa sasa tahadhari imetolewa kwa wananchi kutosafiri kwenda katika maeneo yalioathirika  na kuripoti dalili zozote wanazozishuku.
'Ufanisi' wa kondomu zinazojilainisha
Una tatizo la kupotea njia kila wakati?
Burundi inaonekana kuwa katika hatari zaidi kutokana na kuingia na kutoka kwa watu mpakani kutoka matifa ya Rwanda na Uganda.
Wizara ya afya imeeleza kwamba tayari kuna vifaa vya kukabiliana na janga iwapo litatokea.
Imesititiza umuhimu wa mawasailiano na uhamasisho wa umma ili wajue mapema dalili na namna wanaweza kuzuia virusi vya ugonjwa huo hatari.
Kumeidhinishwa kampeni za uhamisho kwa wahudumu wa afya.
Tangu kuzuka kwa janga la Ebola Burundi haijakuwa na uwezo wa kufanya majaribio ya sampuli kubaini virusi vya Ebola na imekuwa ikipeleka sampuli hizo nchini Uganda kwa uhakikisho.
Sudan kusini ni nchi nyingine ilio katika hatari kubwana iliopawa uzito na shirika hilo la WHO.
Ni katika kushinikiza utayari  kutokana na ukaribu wa taifa hilo na eneo ambalo mlipujko wa Ebola umetokea.
Shirika la afya duniani WHO linasema taifa hilo changa barani Afrika limeongeza shughuli za matayrisho.
Ni kwanini Ebola inarudi mara kwa mara?
Wizara ya afya kwa ushirikiano wa WHO, Kituo cha udhibiti wa magonjwa (CDC) na washirika wengine imejishughulisha na kuidhinisha hatua za muitikio.
Hii ikiwa ni pamoja na kuidhinishwa vikosi katika idara mbalimbali na viwango mbalimbali, uhamasisho na viongozi wakuu kitaifa, washirika na washirika wa kutoa misaada.
Takwimu kutokana na mlipuko uliopo sasa wa Ebola nchini DRC, unaonyesha kwamba kati ya watu 10 walioambukizwa Ebola 6 hufariki.
Hivyo basi kutokana na kukithiri kwa virusi hivyo, mkondo wa sasa wa maambukizi, na mifumo dhaifu ya afya nchini humo na hata Sudan kusini, ni muhimu kuimarisha uwezo wa kitaifa ili kujitayarisha na kuitikia vilivyo hususan katika maenoe maalum ya kuiweza kuingia kwa Ebola.
</doc>
<doc docid='bbc_50825223' lang='swa' type='mono' source_url='https://www.bbc.co.uk/swahili/50825223' term='ebola'>
Utaratibu wa kulala na maiti kueneza maambukizi ya ebola DRC
Mila na desturi zinatajwa kuwa miongoni mwa changamoto katika shughuli za kupambana na ugonjwa hatari wa virusi vya Ebola nchini Jamuhuri ya Kidemokrasia ya Kongo.
Mila na desturi zinatajwa kuwa miongoni mwa changamoto katika shughuli za kupambana na ugonjwa hatari wa virusi vya Ebola nchini Jamuhuri ya Kidemokrasia ya Kongo.
Utamaduni ambao wananchi wameuzoea umekuwa ukirudisha nyuma  jitihada mbalimbali za kujikinga na maambukizi.
Jinsi shughuli za mazishi zinavyofanyika DRC, kulala na maiti, kumuogesha na kumvika nguo marehemu, ni baadhi ya mila zinazo sababisha kuenea kwa ugonjwa huo katika maeneo ya mashariki mwa nchi hiyo ambapo zaidi ya watu 2300 wamefariki dunia.
Ebola umekuwa ugonjwa sugu na hatari katika eneo lote la mashariki mwa Kongo. Licha ya chanjo pamoja na tiba zinazotolewa kutoka kwa madaktari, lakini jitihada za kuutokomeza kabisa ugonjwa hazijakuwa rahisi.
Maswali kadhaa yameulizwa kuhusu hilo, ni kipi kinachoweza kuwa chanzo na sababu kubwa za kutofanikiwa kwa jitihada hizi.
Daktari Christoph Shako, mmoja wa viongozi katika kamati ya kupambana na ebola mkoani ituri anaamini kuwa ni mila potofu.
Jamii nyingi ya watu wa maeneo ya Beni wamekuwa na mitizamo hasi kuhsu ebola,walio wengi husema kuwa kuwa Ebola si ugonjwa wa kawaida na uliletwa tu kwa manufaa ya watu kujilimbikizia pesa.
Madaktari wanaopambana na ugonjwa wa ebola nchini humo wamewaeleza wanakijiji waliopoteza mama au watoto wao kuwa hawawezi kuwazika jamaa zao kwa utaratibu wa kitamaduni.
"Ni kama hadithi kusikia kwamba mtu ameambukizwa virusi vya ebola na baadae kupata matibabu na kisha kupona".
Mama mjane ambae mume wake alifariki kutokana na ugonjwa wa ebola na kisha kufariki. Aliambukizwa virusi na kisha akapona.
Sasa ana hamasisha wanakijiji kuhusu umuhimu wa kukubali kuwa ebola ipo na kwamba umuhimu pia wa kuachana na mila potofu.
Tamaduni zimekuwa zikikinzana ua kugongana na maelekezo ya madaktari katika mchakato wa kupambana na ugonjwa wa Ebola.
"Baadhi wamekuwa na imani kwamba mgonjwa wa ebola anaweza kupona kwa kuombea au kwa usaidizi wa waganga wa jadi, jambo ambalo limekuwa likichangia ongezeko la maambukizi katika baadhi ya maeneo". Omar kavota ni mratibu wa shirika la CEPADHO mjini goma na ambae amekuwa akihamasisha watu kuhusu ebola.
Kumekuwa na ukosefu wa imani miongoni mwa jamii zilizopo katika maeneo yaliyoathirika na Ebola, baadhi wakiwalaumu wageni kwa kuzuka na kusambaa kwa mlipuko wa maradhi hayo.
Hali hiyo inachangia juhudi za kukabiliana na mlipuko huo kuwa ngumu kwa mujibu wa kamati ya kupana na ugonjwa wa ebola katika majimbo yenye mizozo ya Ituri na Kivu.
Lakini je raia wakawaida wanamaoni gani kuhusu ugonjwa wa ebola ?
Hata hivyo mashirika ya kiraia pamoja na ya kupigania haki za binadamu nchini humo yamekuwa yakiwarai raia kuelewa hali ilivyo na kuachana na mila potofu. Dufina tabu ni mratibu wa shirika la ASVOCO Mjini Goma.
Makundi ya waasi yenye silaha pia yamekuwa yakishambulia mara kwa mara vituo vya tiba vya Ebola na kutatiza huduma za afya na matibabu na kuwauawa madaktari na wauguzi.
Tangu kutangazwa kwa janga la Ebola agosti 2018 hapa nchini, Takimu kutoka wizara ya afya hapa nchini inasema kuwa idadi ya visa vilivyoripotiwa ni 3,313 mkiwemo 3,195 vilivyothibitishwa.
Idadi ni 2,203 huku watu waliotajwa kupona wakiwa 1078.
</doc>
<doc docid='bbc_habari-48619007' lang='swa' type='mono' source_url='https://www.bbc.co.uk/swahili/habari-48619007' term='ebola'>
Ummy Mwalimu: Tanzania Kenya, zazindua mpango wa ukaguzi wa Ebola mipakani
WaTanzania wameombwa "wasiwe na hofu" kuhusu kusambaa kwa Ebola, waziri wa afya Ummy Mwalimu amesema kufuatia taarifa za Ebola kuingia Uganda kutoka Jamhuri ya Kidemokrasi ya Congo.
WaTanzania wameombwa "wasiwe na hofu" kuhusu kusambaa kwa Ebola, waziri wa afya Ummy Mwalimu amesema kufuatia taarifa za Ebola kuingia Uganda kutoka Jamhuri ya Kidemokrasi ya Congo.
Mpaka wa Tanzania unashikana na wa Congo, ambako virusi vya ugonjwa huo vimesababisha vifo vya  takriban watu 1, 400.
Kauli hii inatolewa wakati Uganda imethibitisha kwamba kuna visa visaba vya watu wanaoshukiwa kuugua ugonjwa huo nchini.
Katika ujumbe kwenye mtandao wa Twitter, Bi  Mwalimu amesema Tanzania "imekuwa ikichukua hatua za utayari wa kukabiliana na ugonjwa huu"
Hapo jana Tanzania, pamoja na Kenya, zilizindua mpango wa ukaguzi wa watu wanapovuka mipaka kuingia katika nchi hizo.
Mpango huo utawasaidia maafisa kusambaza kwa haraka taarifa kuhusu iwapo kumegunduliwa visa vyovyote vya Ebola, waziri huyo ameeleza.
Nchini Uganda mtoto wa miaka mitano aliyepatikana na Ebola alifariki hapo jana , kikiwa ndicho kisa cha kwanza kuthibitishwa nchini humo.
Wizara ya afya nchini Kenya kwa upande wake imetoa taarifa  ikisema imetoa tahadhari  kwa maafisa wote wa afya  na umma kushinikiza hatua za uangalizi.
Wizara hiyo imeeleza kwamba inaendelea kuufuatilia mlipuko huo wa muda mrefu katika jamhuri ya Kideokrasi ya Congo ulioanza mnamo Agosi mwaka jana, kwa lengo la kuimarisha utayari na muitikio wa wa Kenya  katika kukabiliana na visa vya ugonjwa huo.
Wizara ya afya nchini Rwanda imetoa wito kwa umma na mashirika yanayohusika kuimarisha hatua kuzuia Ebola kuingia ndani ya nchi hiyo.
Uganda imekabiliana vipi na Ebola siku za nyuma?
Serikali ya Uganda imeidhinisha matayarisho makubwa kwa hali inayoshuhudiwa sasa:
1. Ni muhimu kukubuka kwamba serikali imeidhinisha mifumo na utaalamu kukabiliana na Ebola kwa usaidizi wa taasisi za udhibiti wa magonjwa za Marekani na shirika la afya duniani. Madakatri wa Uganda wamewahi kutumwa kwenda kusaidia kukabiliana na mlipuko wa ugonjwa huo ulipozuka Congo na mataifa ya Afrika magharibi.
2. Ukaguzi na uthibitisho wa visa: majaribio yote hufanyika nchini Uganda katika maabara ya serikali.  Iwapo serikali imeshindwa kuthibitisha sampuli nchini, basi zinasafirishwa  katika makao makuu ya udhibiti wa magonjwa Atlanta Marekani.
3. Serikali ndio huthibitisha mlipuko, visa, au vinavyoshukiwa.
4. Kilichoisaidia Uganda kukabiliana na ugonjwa huu ni mamlaka ilio nayo kuhusu suala hili na kupeuka uvumi, na uzushi jambo linalochangia imani  kutoka kwa umma.
</doc>
<doc docid='bbc_151120_liberia-ebola' lang='swa' type='mono' source_url='http://www.bbc.com/swahili/habari/2015/11/151120_liberia-ebola' term='ebola'>
Visa vipya vya Ebola vyatangazwa Liberia
Maafisa wa afya wa Umoja wa Mataifa wanasema kumetokea maambukizi mapya ya Ebola nchini Liberia chini ya miezi mitatu baada ya nchi hiyo kutangazwa kutokuwa na ugonjwa huo.
Maafisa wa afya wa Umoja wa Mataifa wanasema kumetokea maambukizi mapya ya Ebola nchini Liberia chini ya miezi mitatu baada ya nchi hiyo kutangazwa kutokuwa na ugonjwa huo.
Mgonjwa wa sasa ni mtoto wa kiume mwenye umri wa miaka kumi kutoka viungani mwa mji wa, Monrovia.
Wachambuzi wanasema habari hii ni pigo kubwa kwa nchi ya Liberia ambayo imeshuhudia zaidi ya maambukizi elfu kumi na vifo zaidi ya elfu nne tangu ugonjwa wa Ebola kugunduliwa nchini humo.
</doc>
<doc docid='bbc_141120_ebola_liberia' lang='swa' type='mono' source_url='http://www.bbc.co.uk/swahili/habari/2014/11/141120_ebola_liberia' term='ebola'>
Ebola yapoteza ajira,Afrika Magharibi
Zaidi ya nusu ya raia wa Liberia waliokuwa na ajira mara baada ya mlipuko wa ugonjwa hatari wa Ebola hawana ajira tena kwa sasa,umebainisha utafiti wa banki ya dunia.
Zaidi ya nusu ya raia wa Liberia waliokuwa na ajira mara baada ya mlipuko wa ugonjwa hatari wa Ebola hawana ajira tena kwa sasa,umebainisha utafiti wa banki ya dunia.
Inadaiwa kuwa wafanyakazi waliowengi wameambiwa na waajiri wao kubakia nyumbani huku wengine wakiachishwa kazi kabisa kutokana mamsoko kulazimishwa kusitisha shughuli zao
Hivi karibuni ripoti ya wataalam wa uchumi wa benk ya dunia waliarifu kuwa ugonjwa wa Ebola ungetarajiwa kugharimu ukanda uliokumbwa na ugonjwa huo kiasi cha dola billion tatu hadi nne.
Ebola imeleta madhara kwa takribani watu elfu 14 Afrika Magharibi,huku watu Zaidi ya 5,000 wamekufa huku 2,800 wakiwa ni kutoka Liberia.
Ana Revenga, ni afisa mwandamizi wa benki ya dunia hata kwa wale wanaoishi katika maeneo ambayo hajaathiriwa na ugonjwa huo wa Ebola nchini Liberia bado wanakumbwa na madhara hayo.
Taairifa hiyo ya benki ya dunia inasema sekta ya kilimo Liberia imeathirika kwa asilimia 70 kutokana na utafiti uliofanyika
</doc>
<doc docid='bbc_habari-48986289' lang='swa' type='mono' source_url='https://www.bbc.co.uk/swahili/habari-48986289' term='ebola'>
Kisa cha kwanza cha Ebola chathibitishwa mjini Goma Jamhuri ya Kidemokrasi ya Congo
Jamhuri ya Kidemokrasi ya Congo imethibitisha kisa cha kwanza cha Ebola katika mji uliopo mashariki Goma, ambapo kuna zaidi ya watu milioni moja wanaoishi.
Jamhuri ya Kidemokrasi ya Congo imethibitisha kisa cha kwanza cha Ebola katika mji uliopo mashariki Goma, ambapo kuna zaidi ya watu milioni moja wanaoishi.
Wizara ya afya imethibitisha kwamba mchungaji mmoja amekutikana kuwa na virusi vya ugonjwa huo baada ya kufanyiwa ukaguzi katika kituo kimoja huko Goma punde alipowasili kwenye basi jana Jumapili.
Wizara hiyo imesema nafasi ya kusambaa kwa ugonjwa huo ni ndogo.
Zaidi ya watu 1600 wamefariki kufikia sasa tangu kuzuka mlipuko wa Ebola mashariki mwa nchi hiyo mwaka mmoja uliopita.
Mchungaji huyo alisafiri umbali wa  200 km kutoka Butembo hadi Goma kwa basi, ambako alikuwa amekutana na watu wenye ugonjwa huo.
Katika taarifa yake wizara ya afya imesema: "Kutokana na kasi ambayo mgonjwa ametambulika na kutengwa, pamoja na kutambuliwa kwa abiria wengine wote kutoka Butembo, hatari ya kusambaa katika sehemu nyingine za mji wa Goma ni ndogo."
Imesema kuwa dereva wa basi hilo na abiria wengine 18 watapewa chanjo leo Jumatatu.
Wizara ya afya Goma imekuwa katika hali ya kujitayarisha kwa mlipuko wa ugonjwa huo. Mnamo Novemba mwaka jana iliidhinisha shughuli za utayarisho na muitikio wa iwapo mlipuko huo utatokea.
Maafisa 3000 wa afya mjini humo tayari wamepewa chanjo.
Mlipuko mkubwa wa Ebola ulishuhudiwa Afrika magharibi mnamo 2014- 2016 na uliahiri takriban watu  28,616 zaidi nchini Guinea, Liberia na Sierra Leone. Takriban watu 11,310 walifariki.
Ebola huwaathiri binaadamu kupitia mgusano na wanyama walioathirika kama tumbili, na popo wa msituni.
Ugonjwa huo unaweza kusambaa kwa kasi kupitia mgusoano wa kiwango hata kidogo cha maji wa mwilini ya waathirika au kwa kugusa maeneo yalio na majimaji ya mgonjwa muathirika.
Ebola ni nini?
</doc>
<doc docid='bbc_140922_ebola_sierra' lang='swa' type='mono' source_url='http://www.bbc.co.uk/swahili/habari/2014/09/140922_ebola_sierra' term='ebola'>
Visa vipya 130 vya Ebola Sierra Leone
Sierra Leone inasema kuwa imegundua visa vipya 130 vya maambukizi ya Ebola katika siku tatu ambapo serikali imeweka amri ya kutotoka nje ambayo ilikamilika Jumapili usiku.
Sierra Leone inasema kuwa imegundua visa vipya 130 vya maambukizi ya Ebola katika siku tatu ambapo serikali imeweka amri ya kutotoka nje ambayo ilikamilika Jumapili usiku.
Watu wengine 39 wangali wanafanyiwa uchunguzi kubaini ikiwa wameambukizwa ugonjwa huo.
Mkuu wa kitengo cha dharura cha kukabiliana na ugonjwa huo, (Stephen Gaojia), alisema kuwa amri ya kutotoka nje angalau imefanikisha juhudi dhidi ya ugonjwa huo.
Serikali ya nchi hiyo iliamrisha raia wake milioni sita kusalia majumbani kwa muda wa siku tatu katika juhudi za kukabiliana na kuenea kwa ugonjwa wa Ebola.
Ugonjwa huo umesababisha vifo vya watu zaidi ya elfu mbili na miasaba katika kanda ya Afrika Magharibi tangu mwezi Machi.
</doc>
<doc docid='bbc_151106_sierra-leone' lang='swa' type='mono' source_url='http://www.bbc.com/swahili/habari/2015/11/151106_sierra-leone' term='ebola'>
S Leone yatarajia kutangazwa haina Ebola
Kumekuwa na sherehe za kufana nchini Sierra Leone wakati raia wanaposubiri tangazo rasmi la shirika la Afya Duniani (WHO) kuwa taifa hilo sasa halina maradhi ya Ebola.
Kumekuwa na sherehe za kufana nchini Sierra Leone wakati raia wanaposubiri tangazo rasmi la shirika la Afya Duniani (WHO) kuwa taifa hilo sasa halina maradhi ya Ebola.
Mlipuko huo uliwaua zaidi ya watu 4,000 kwa muda wa miezi 18 iliyopita.
Maelfu ya watu walijitokeza katika barabara za mji mkuu wa Free Town usiku wa manane, wakiadhimisha siku 42 tangu tukio lo lote la maradhi hayo.
Wengi walikusanyika karibu na mti mkubwa wa pamba katikati mwa jiji, wengine wakiwasha mishumaa kuwakumbuka waliofariki kutokana na maradhi hayo.
Walicheza densi za furaha wakati wote.
</doc>
<doc docid='bbc_141028_sierra_australia' lang='swa' type='mono' source_url='http://www.bbc.co.uk/swahili/habari/2014/10/141028_sierra_australia' term='ebola'>
Ebola na matokeo yake
Sierra Leone imeshutumu uamuzi wa nchi ya Australia kusitisha zoezi la kutoa visa kwa raia kutoka Africa Magharibi zilizo athiriwa na ugonjwa wa Ebola.
Sierra Leone imeshutumu uamuzi wa nchi ya Australia kusitisha zoezi la kutoa visa kwa raia kutoka Africa Magharibi zilizo athiriwa na ugonjwa wa Ebola.
Waziri wa habari wa Sierra Leone.Alpha Kanu ameielezea hatua hiyo kama ni ya kibabe na kibaguzi na kwamba haitazaa matunda.
Wakati huo huo msemaji wa serikali ya uganda ameshangazwa na namna nchi za Magharibi kwa ujumla wake wanavyo chukulia mlipuko wa ugonjwa wa Ebola.
Akaongeza pia kuwa nchi hizo zimejenga wasiwasi mkubwa kwa umma wa raia wa nchi za Africa Magharibi,na kwamba hii haitasaidi juhudi zinazofanywa za kukabiliana na ugonjwa wa Ebola ili kuudhibiti.
</doc>
<doc docid='bbc_habari-43109261' lang='swa' type='mono' source_url='http://www.bbc.co.uk/swahili/habari-43109261' term='ebola'>
Kwa Picha: Maisha baada ya janga la Ebola Afrika Magharibi
Imekuwa ni miaka minne tangu utokee mlipuko wa Ugonjwa wa Ebola kwenye mataifa ya Magharibi mwa Afrika ya Liberia, Guinea na Sierra Leone. Mpiga picha Hugh Kinsella Cunningham amerudi kufuatilia jinsi watu wanavyoishi tangu ugonjwa huo uangamizwe
Imekuwa ni miaka minne tangu utokee mlipuko wa Ugonjwa wa Ebola kwenye mataifa ya Magharibi mwa Afrika ya Liberia, Guinea na Sierra Leone. Mpiga picha Hugh Kinsella Cunningham amerudi kufuatilia jinsi watu wanavyoishi tangu ugonjwa huo uangamizwe
Mlipuko huo wa mwaka 2014 ulisabisha vifo vingi zaidi kulika milipuko mingine yote ya ebola kwa jumla, tangu virusi vya ugonjwa huo vigunduliwe mwaka 1976.
Virusi hivyo viliathiri maeneo maskini kama West Point nchini Liberia.
West Pointi ni eneo lenye watu wengi huko Monrovia. Wakati serikali ilitangaza amri ya kutotembea na kulizingira eneo hilo kama njia ya kuzuia kusamba kwa ugonjwa huo ghasia zilizuka.
Mjuu wake Eva Nah aliuawa na polisi wakati akiandamana kupinga hatua hiyo ya serikali. "Mama na baba yake walikufa kwa hivyo ni mimi nilikuwa nikimhudumia," alisema Eva.
Miaka kadhaa baadaye, fidia ya serikali kutokana na kuuliwa kwake imemwezesha Eva kuwasomesha watoto wengine kwenye familia.
Rita Carol alimpoteza dada yake. Alikuwa akiuza chakula kwenye barababara za West Point lakini ameweka akiba pesa za kutosha kuanza biashara yake.
Etta Roberts anafanya kazi kama muuguzi kwenye zahanati ya Kahweh, iliyo mashariki mwa Monrovia. Kawaida huwatibu wagonjwa 10 kwa siku kwa ugonjwa wa Malaria.
Mwanzilishi wa kliniki Reginald Kahweh, aligharamia jengo hilo baada ya kuwapoteza wazazi wake wote kwa ugonjwa wa Ebola. Kila mtu ni lazima ahakikishe kuwepo kwa jamii bora...eneo hilo limebuniwa kuwakumbuka wale waliokufa.
Ugonjwa wa Ebola ulikuwa pigo kwa mfumo wa afya nchini Liberia ambapo uliilemea kwa haraka. Miundo msingi ya nchi hiyo ilikuwa tayari imeharibiwa na vita vya miaka 14 vya wenye kwa wenyewe na mifumo ya afya ilikuwa na wakati mgumu kutekeleza majukumu ya kawaida.
J Roberts anaishi enoe lililo karibu na bahari la West Point. Baada ya kumpoteza mke wake kwa ugonjwa wa Ebola alianzisha biashara. Mke wangu alichomwa badala ya kuzikwa kwa hivyo ninahisi kama alienda kabisa. Niliamua kuwalea watoto wetu wanne," anasema.
Wafanyakazi wengi waliofanya kazi ya kuzika waathiriwa wa  Ebola nchini Sierra Leone walikuwa ni masiki na walipata fursa hiyo kwa sababu hawakuwa na kazi.
Mohammed Kanu aliajiriwa na sarikali kuzika miili wakati wa Ebola, hajapata kazi nyingine na amebaki akitunza makaburi kwa mshahara kidogo.
Picha zote haki miliki Hugh Kinsella Cunningham.
</doc>
<doc docid='bbc_140807_who_ebola' lang='swa' type='mono' source_url='http://www.bbc.co.uk/swahili/habari/2014/08/140807_who_ebola' term='ebola'>
WHO kuamua Ebola janga la dunia
Wajumbe kutoka shirika la afya ulimwenguni wanakutana Geneva Uswis kuamua iwapo wautangaze mlipuko wa ugonjwa wa Ebola kama janga la barani Afrika na dharura ya dunia.
Wajumbe kutoka shirika la afya ulimwenguni wanakutana Geneva Uswis kuamua iwapo wautangaze mlipuko wa ugonjwa wa Ebola kama janga la barani Afrika na dharura ya dunia.
Mkutano huo unakuja wakati raia mmoja wa Saudia Arabia amefariki akiwa na dalili za ebola katika mji wa Jeddah.
Iwapo itathibitika msaudia huyo amekufa kwa ebola, kitakuwa kifo cha kwanza nje ya bara la Afrika kusababishwa na virusi vya Ebola. Arnold Kayanda na maelezo zaidi.
Tayari ugonjwa huo ambao umeenea zaidi katika eneo la Magharibi mwa Afrika umeshaua zaidi ya watu 900 kwa mwaka huu na unaonekana kuenea kwa kasi katika maeneo mengine baraani humo.
Vifo hivyo pamoja kasi ya kuambukiza huenda ikiwa kichocheo cha kulifanya shirika la Afya duniani kutangaza ugonjwa huo kuwa janga na dharura ya dunia.
Dr Ben Newman mtafiti wa masuala ya virusi katika chuo kikuu cha Reading anasema kuitangaza Ebola kama dharura ya dunia itasaidia
"Kama itakubalika hali hii kutangazwa kama suala la dharura itawaruhusu kuingia nchini na itawaruhusu kutoa msaada. Msaada kwa maana ya watu, usalama wa madaktari, na itawaruhusu kutoa misaada ya kifedha. Hiyo ni muhimu kwa sababu miundo mbinu katika baadhi ya maeneo yenye virusi haitoshi" amesema Dr Newmana.
Mbali na kutangaza ebola kuwa hali ya dharura pia shirika hilo la Afya duniani limesema kuwa mapema wiki ijayo litakuwa na mkutano wa wataalamu wa maadili ya afya kujadili uwezekano wa kutumia matibabu ya majaribio ili kudhibiti Ebola.
Tamko hilo linakuja kufuatia wamarekani wawili walioathirika na Ebola kupewa dawa hiyo 'Zmapp' na kuonekana kupata nafuu. Dr Derek Gatherer mkufunzi katika chuo kikuu cha Lancaster amesema maamuzi juu ya matumizi ya dawa ya majaribio huenda yakawa magumu.
</doc>
<doc docid='bbc_habari-39913122' lang='swa' type='mono' source_url='http://www.bbc.co.uk/swahili/habari-39913122' term='ebola'>
WHO kukabiliana na Ebola DRC
Shirika la Afya Duniani, WHO limeahidi kuchukua hatua za tahadhari na haraka za haraka, ili kuzima mlipuko wa ugonjwa hatari wa Ebola kaskazini mwa Jamuhuri ya Kidemokrasi ya Congo.
Shirika la Afya Duniani, WHO limeahidi kuchukua hatua za tahadhari na haraka za haraka, ili kuzima mlipuko wa ugonjwa hatari wa Ebola kaskazini mwa Jamuhuri ya Kidemokrasi ya Congo.
Inasema kuwa wataalamu wake wa kiufundi, wametumwa hadi maeneo ya vijijini, kunako aminika kutokea visa 11 vya ugonjwa wa Ebola -- zikiwemo ripoti ya vifo vya watu watatu.
Wanafanya kila mbinu kubaini upana wa mlipuko wa ugonjwa huo, kuwapa tiba walioambukizwa na virusi vya ugonjwa huo, na kuwatambua walioambukizwa au watu waliokaribiana na walioambukizwa virusi hivyo.
Huu ni mlipuko wa 8 uliotambuliwa wa Ebola nchini Congo, tangu kisa cha kwanza kutambuliwa cha Ebola nchini humo mnamo mwaka wa 1976.
</doc>
<doc docid='bbc_140725_ebola_woman_absconds_freetown' lang='swa' type='mono' source_url='http://www.bbc.co.uk/swahili/habari/2014/07/140725_ebola_woman_absconds_freetown' term='ebola'>
Mama anayeugua Ebola atoroshwa
Hali ya Tahadhari imetangazwa mjini Freetown Sierra Leone baada ya mwanamke mmoja aliyeambukizwa Ebola kutoroshwa kutoka Hospitalini na jamaa zake kwa hofu kuwa angekufia huko.
Hali ya Tahadhari imetangazwa mjini Freetown Sierra Leone baada ya mwanamke mmoja aliyeambukizwa Ebola kutoroshwa kutoka Hospitalini na jamaa zake kwa hofu kuwa angekufia huko.
Maafisa wa Usalama wa Umma na wale wa Afya wanaendelea  kumtafuta wakitumia vyombo vya habari na hata redio kutangaza kuwa kuwepo kwake nje ya Hospitali na hatari kwa afya ya umma.
Mama  huyo ndiye aliyekuwa wa kwanza kudhibitishwa kuugua Ebola  mjini  Freetown.
Wakati huohuo Mwanamume mmoja aliyekuwa anafanyiwa uchunguzi nchini Nigeria kujua iwapo anaugua ugonjwa wa Ebola ameaga dunia.
Mwanume huyo ambaye ni raia wa Liberia, aliwasili Jumapili Lagos, kupitia Togo na mara akaanza kuugua na ugonjwa unaofananishwa na Ebola.
Mgonjwa huyo alikuwa ametengwa ilikufanyiwa uchunguzi kwani hakujakuwa na mgonjwa yeyote wa Ebola nchini Nigeria licha ya Ugonjwa huo kuenea kote katika mataifa ya magharibi mwa Afrika.
Iwapo itadhibitishwa kuwa alikuwa anaugua Ebola basi yeye ndiye atakayekuwa mgonjwa wa kwanza wa Ebola nchini humo.
.Mlipuko wa ugonjwa huo hatari ulianza huko Guinea na kuenea hadi Liberia na Sierra Leone.
Virusi vya ugonjwa huo husababisha uvujaji mwingi wa damu na katika zaidi ya nusu ya visa vilivyoripotiwa, waathiriwa wamefariki. Hakuna chanjo dhidi Ebola .
</doc>
<doc docid='bbc_141208_sierra_ebola' lang='swa' type='mono' source_url='http://www.bbc.co.uk/swahili/habari/2014/12/141208_sierra_ebola' term='ebola'>
Ebola yatia fora Sierra Leone.
Shirika la afya ulimwenguni WHO limetoa ripoti juu ya nchi ya Sierra Leone kuzipiku kitakwimu nchi za Afrika Magharibi hasa jirani zake Liberia ikiwa ni nchi yenye idadi kubwa ya watu walioathirika na ugonjwa huo.
Shirika la afya ulimwenguni WHO limetoa ripoti juu ya nchi ya Sierra Leone kuzipiku kitakwimu nchi za Afrika Magharibi hasa jirani zake Liberia ikiwa ni nchi yenye idadi kubwa ya watu walioathirika na ugonjwa huo.
Who inasema kwamba imeorodhesha watu wapatao elfu saba na mia nane walio na virusi vya ugonjwa wa Ebola,idadi ambayo inaizidi kidogo nchi ya Liberia,wakati nchi Guinea kuna wagonjwa wenye maambukizi wapatao elfu mbili.
Kitengo cha umoja wa mataifa kimeripoti juu ripoti za siku za hivi karibuni kwamba watu wapatao elfu sita miatatu na thelathini na moja wametambuliwa kafariki dunia kutokana na ugonjwa huo idadi hii inajumuisha nchi zote tatu za Afrika Magharibi .
</doc>
<doc docid='bbc_141028_ebola_sierraleone' lang='swa' type='mono' source_url='http://www.bbc.co.uk/swahili/habari/2014/10/141028_ebola_sierraleone' term='ebola'>
Ebola na matokeo yake
Sierra Leone imeshutumu uamuzi wa nchi ya Australia kusitisha zoezi la kutoa visa kwa raia kutoka Africa Magharibi zilizo athiriwa na ugonjwa wa Ebola.
Sierra Leone imeshutumu uamuzi wa nchi ya Australia kusitisha zoezi la kutoa visa kwa raia kutoka Africa Magharibi zilizo athiriwa na ugonjwa wa Ebola.
Waziri wa habari wa Sierra Leone.Alpha Kanu ameielezea hatua hiyo kama ni ya kibabe na kibaguzi na kwamba haitazaa matunda.
Wakati huo huo msemaji wa serikali ya uganda ameshangazwa na namna nchi za Magharibi kwa ujumla wake wanavyo chukulia mlipuko wa ugonjwa wa Ebola.
Akaongeza pia kuwa nchi hizo zimejenga wasiwasi mkubwa kwa umma wa raia wa nchi za Africa Magharibi,na kwamba hii haitasaidi juhudi zinazofanywa za kukabiliana na ugonjwa wa Ebola ili kuudhibiti.
</doc>
<doc docid='bbc_140918_ebola_uchumi' lang='swa' type='mono' source_url='http://www.bbc.co.uk/swahili/habari/2014/09/140918_ebola_uchumi' term='ebola'>
Ebola kuharibu uchumi wa Liberia
Banki ya dunia imetoa tahadhari kuwa mlipuko wa ugonjwa wa ebola huenda ikaleta balaa ya kiuchumi katika nchi za Guinea, Liberia na Sierra Leone.
Banki ya dunia imetoa tahadhari kuwa mlipuko wa ugonjwa wa ebola huenda ikaleta balaa ya kiuchumi katika nchi za Guinea, Liberia na Sierra Leone.
Benki hiyo imeeleza kuwa athari ya kiuchumi kutokana na virusi hivyo itaongezeka mara nane zaidi kwa nchi hizo ambazo uchumi tayari umeshaporomoka, Liberia ndio inayoonekana kuathirika zaidi ambapo uchumi wake utashuka kwa asilimia kumi na mbili ya kipato cha nchi hiyo.
Shirika la fedha la kimataifa IMF limesema limependekeza mikopo kwa jumla ya dola milioni mia moja na ishirini na saba kwa nchi tatu zilizoathirika na ugonjwa wa ebola, ili kuwasaidia kupambana na mlipuko wa ugonjwa huo.
</doc>
<doc docid='bbc_140814_tanzania_hakuna_ebola' lang='swa' type='mono' source_url='http://www.bbc.co.uk/swahili/habari/2014/08/140814_tanzania_hakuna_ebola' term='ebola'>
Serikali yasema hakuna Ebola Tanzania
Tanzania imesema haina mgonjwa aliyethibitishwa kuwa na ugonjwa wa Ebola.
Tanzania imesema haina mgonjwa aliyethibitishwa kuwa na ugonjwa wa Ebola.
Kauli hiyo inakuja baada ya kufanyiwa uchunguzi kwa wagonjwa wawili waliotiliwa shaka kuwa na ugonjwa huo.
Waziri wa Afya wa Tanzania Seif Rashid ameiambia BBC, wagonjwa hao waliohisiwa kupata maambukizo kutokana na dalili za awali, ni wa kutoka Benin na Mtanzania, lakini vipimo vimeonesha hawana maambukizo hayo.
Amesema tayari eneo maalumu limetengwa kwa ajili ya kufanyia uchunguzi wagonjwa wanaotiliwa shaka kuwa na ugonjwa huo.
Mafunzo yametolewa pia kwa wataalamu watakao hudumia wagonjwa iwapo watatokea.
Vifaa maalumu vitakavyotumiwa na watoa huduma katika kuhudumia wagonjwa, vimewekwa pia.
Wizara ya Afya ya Tanzania inaongeza uwezo wa kufanya uchunguzi, katika Uwanja wa ndege wa Kimataifa wa Mwalimu Nyerere, ambao wasafiri wengi kutoka nje huutumia.
</doc>
<doc docid='bbc_habari-41596778' lang='swa' type='mono' source_url='http://www.bbc.co.uk/swahili/habari-41596778' term='ebola'>
Chanjo dhidi ya ugonjwa wa Ebola yafanikiwa

Uchunguzi uliofanyiwa chanjo mbili tofauti za ugonjwa wa Ebola umebaini kuwa chanjo hizo zinaweza kumkinga mtu kutokana na virusi vya ugonjwa huo  kwa takriban mwaka mmoja.
Utafiti huo uliochapiswa katika jarida la New England Journal of Medicine, ulifanyiwa nchini Liberia  na kuwashirikisha wagonjwa 1,500
Wale waliopewa chanjo hiyo walifanikiwa kupata kinga yenye nguvu kwa karibu mwaka mmoja.
Majaribio hayo yanaonyesha kuwa chanjo hizo zote zinaweza kutumiwa kuokoa maisha wakati wa majanga ya ugonjwa wa Ebola siku za usoni.
Ugonjwa wa Ebola uliwaua zaidi ya watu 11,000 nchini Liberia, Sierra Leone na Guinea, wakati wa mlipuko wa ugonjwa huo mwaka 2014-2015.
</doc>
<doc docid='bbc_141113_kenya_airways_hasara' lang='swa' type='mono' source_url='http://www.bbc.co.uk/swahili/habari/2014/11/141113_kenya_airways_hasara' term='ebola'>
Ebola: Hasara kubwa kwa Kenya Airways
Shirika  la ndege la Kenya, Kenya Airways linasema limepata hasara ya dola milioni 116 katika kipindi cha nusu mwaka kinachomalizika mwezi huu wa Novemba.
Shirika  la ndege la Kenya, Kenya Airways linasema limepata hasara ya dola milioni 116 katika kipindi cha nusu mwaka kinachomalizika mwezi huu wa Novemba.
Shirika hilo linasema hasara hiyo imetokana na mlipuko wa Ebola katika nchi tatu za Afrika Magharibi na kuzorota kwa hali ya usalama.
Mwandishi wa BBC aliyefuatilia taarifa hiyo Emmanuel Igunza anasema kuwa huu ni mwaka wa pili kwa kampuni hiyo kurekodi hasara. Idadi ya wasafiri imepungua mwaka huu kutokana na taarifa kuhusu hali mbaya ya usalama nchini Kenya.
Mkurugenzi mkuu wa shirika hilo Mbuvi Ngunze anasema utendaji wa shirika hilo pia uliathiriwa na kusitishwa kwa safari za ndege katika mataifa ya Sierra Leone na Liberia -chi ambazo ziliathiriwa zaidi na Ebola.
Katika kipindi cha kati kati ya mwawezi wa Augost, Kenya Airways ilitangaza kuwa imesitisha safari zake katika nchi hizo mbili Safari hizo bado hazijafufuliwa .
Ngunze ameonya kuwa mapato ya kampuni hiyo yanaweza kushuka hata zaidi kama shirika hilo litaendelea kusitisha safari hizo.
Lakini si kampuni hiyo tu iliyoathiriwa na mlipuko wa Ebola katika nchi za Liberia, Sierra Leone na Guniea.
Shirika la ndege la Ethiopia, Ethiopian Airlines pia hivi karibuni lilisema kuwa mapato yake yameshuka hadi kwa kiwango cha asilimia 20 kufuatia hofu ya wasafiri juu ya Ebola.
</doc>
<doc docid='bbc_140627_ebola_patients' lang='swa' type='mono' source_url='http://www.bbc.co.uk/swahili/habari/2014/06/140627_ebola_patients' term='ebola'>
Wagonjwa wa Ebola watoroka hospitalini
Serikali ya Sierra Leone imeonya kuwa ni hatia kumpa hifadhi mtu yeyote aliyeambukizwa virusi vya Ebola.
Serikali ya Sierra Leone imeonya kuwa ni hatia kumpa hifadhi mtu yeyote aliyeambukizwa virusi vya Ebola.
Hii ni baada ya taarifa kuwa baadhi ya wagonjwa wametoroka hospitalini na kujificha.
Kwa mujibu wa wizara ya afya nchini humo, baadhi ya wagonjwa wa homa hiyo kali wametoroka hospitalini katika wilaya ya Kenema, kitovu cha mlipuko wa ugonjwa huo.
Shirika la afya duniani, WHO, limetoa wito wa hatua za haraka kuchukuliwa kudhibiti homa hiyo katika kanda ya Afrika Magharibi ambapo hadi sasa wagonjwa 400 wamefariki.
Mlipuko wa sasa wa ugonjwa huo ndio mkubwa zaidi kushuhudiwa hasa kwa kuwa umesabaisha vifo vingi na kuenea zaidi katika nchi nyinginezo za kanda hiyo.
Visa zaidi ya 600 vya ugonjwa huo vimeripotiwa nhini Guinea ambako ulianza miezi minne iliyopita na katika mataifa jirani ya Sierra Leone na Liberia.
Takriban asilimia 60 ya watu walioambukizwa ugonjwa huo wamefariki.
Shirika la afya duniani linasema kuwa watu 46 wako katika hali mahututi kati ya 176 walioambukizwa ugonjwa huo.
Hadi kufikia sasa hakuna tiba inayojulikana ya ugonjwa huo na shirika la WHO limetuma wataalamu 150 wa magojwa kwenda katika kanda ya Afrika Magharibi kujaribu kupunguza kasi ya kuenea kwa ugonjwa huo.
Mmoja wa madaktari wanaosaidia katika juhudi za kupambana na ugonjwa huo alisema kuwa baadhi ya watu wamewapuuza katika juhudi zao za kuwahamasisha umma kuhusu homa hiyo hatari.
Alisema watu wamekuwa wagumu wa kuelewa na pia hawataki kuelimishwa wakiona kama ugonjwa huo sio tisho.
WHO limetahadharisha mataifa ya Ivory Coast, Mali, Senegal na Guinea Bissau kuwa macho kutokana na wasafiri wanaoingia nchini humo kwani huenda wakawa wameambukizwa homa hiyo.
</doc>
<doc docid='bbc_140702_ebola_who' lang='swa' type='mono' source_url='http://www.bbc.co.uk/swahili/habari/2014/07/140702_ebola_who' term='ebola'>
Ebola imekuwa janga Afrika Magharibi
Mawaziri wa afya 11 kutoka mataifa ya Afrika magharibi wanakutana mjini Accra, Ghana, kwa siku mbili ili kuzungumzia mkakati gani utumike kudhibiti kuenea kwa Ebola katika kanda hiyo.
Mawaziri wa afya 11 kutoka mataifa ya Afrika magharibi wanakutana mjini Accra, Ghana, kwa siku mbili ili kuzungumzia mkakati gani utumike kudhibiti kuenea kwa Ebola katika kanda hiyo.
Tayari visa vya ugonjwa huo vimepatikana katika nchi ya Guinea, Liberia na Sierra Leone, na shirika la afya duniani, WHO linasema kuwa hilo ndilo tukio kubwa zaidi la kusambaa kwa ugonjwa huo katika eneo kubwa.
Mkutano huo utazungumzia, tisho la hivi sasa la kuenea kwa ugonjwa huo.
Pia maelezo yatasikizwa kutoka kwa wagonjwa walionusurika, si tu kutoka Afrika magharibi, bali pia kutoka Uganda, taifa lililofaulu kupambana vilivyo na ugonjwa huo karibu miaka kumi iliyopita.
Mkurupuko huo wa sasa tayari umewaua zaidi ya watu 450, wengi wao kutoka Guinea.
Mataifa mengine yanayotarajiwa kushiriki mkutano huo ni Ivory Coast, Mali, Guinea Bissau, Senegal, DRC na Gambia ambayo inasemekana kuwa katika hatari zaidi ya maambukizo hayo ya Ebola.
Ebola ni miongoni mwa magonjwa hatari sana duniani ambao hauna tiba kamilifu na vifo aghalabu hutokea muda mfupi baada ya maambukizo iwapo hamna mikakati kabambe ya kudhibiti athari zake kwa mgonjwa. Miongoni mwa athari hizo ni mgonjwa kuvuja damu na maambukizi hufanyika kwa kasi kutokana na majimaji ya mwilini ya mgonjwa kumpata mtu mwingine.
Katika hali hii ya sasa wataalam wanasema kuwa kuenea kwa ugonjwa huo kwatokana na unyanyapaa na uoga wa wagonjwa kutengwa huku visa vya wanafamilia kuwaficha wagonjwa wao vikiripotiwa.
Tayari Liberia na Sierra Leone wamonya kuwa yeyote atakayepatikana au kushukiwa kumficha mgonjwa wa Ebola, atashtakiwa.
Mikusanyiko na safari ya watu baina ya nchi pia kunatoa fursa kwa maradhi hayo kusambaa.
WHO tayari imewatuma wataalam zaidi ya 150, huko Afrika ya Magharibi, ili kusaidia kukabiliana na hali hiyo lakini wamesema kuwa utashi zaidi wa kisiasa unahitajika ili kupatikane suluhu la kudumu la kutokomeza kabisa ugonjwa huo.
</doc>
<doc docid='bbc_habari-49173269' lang='swa' type='mono' source_url='https://www.bbc.co.uk/swahili/habari-49173269' term='ebola'>
Mzozo wa Ebola: Kisa cha pili chathibitishwa kwenye mji wa mpakani mwa Kongo wa Goma
kisa cha pili cha ugonjwa wa  Ebola kimebainika katika mji wa Jamuhuri ya  Kidemokrasi ya Kongo unaopakana na  Rwanda, kikiibua hofu ya kuwa ugonjwa huo unaoua  unaweza kusambaa.
kisa cha pili cha ugonjwa wa  Ebola kimebainika katika mji wa Jamuhuri ya  Kidemokrasi ya Kongo unaopakana na  Rwanda, kikiibua hofu ya kuwa ugonjwa huo unaoua  unaweza kusambaa.
kisa hicho  kilithibitishwa katika mji wa  Goma, unaokaliwa na watu milioni mbili, maafisa wanasema.
Zaidi ya watu  1,600 wamekwisha kufa kutokana na  Ebola  katika Jamuhuri ya Kidemokrasi ya Kongo tangu mlipuko wa ugonjwa  huo ulipotokea Agosti 2018.
Shirika la Afya duniani   wiki iliyopita lilitangaza mlipuko wa ugonjwa huo kama dharura ya dunia ya afya.
Ni kiwango cha juu cha sauti ya  dharura   ambacho WHO  linaweza kuitoa na imewahi kutolewa mara nne tu awali  - ukiwemo mlipuko wa  Ebola  uliowakumba watu wa Afrika Magharibi  kuanzia mwaka  2014 hadi  2016, ambao uliwauwa zaidi ya watu 11,000.
Hali ikoje katika mji wa  Goma?
Ebola inaathiri majimbo mawili ya Kongo  - kivu Kaskazini na Ituri. Goma ni mji mkuu wa jimbo la kivu Kaskazini  na Unapatikana katibu tu na mji wa mpakani wa taifa jirani la  Rwanda wa  Gisenyi.
Kasisi   mjini Goma alikufa kutokana na ugonjwa wa Ebola mapema mwezi huu .
Jumanne , Dr Aruna Abedi -  ambaye anaratibu shughuli za huduma za uhgonjwa huo katika jimbo la  Kivu Kaskazini  aliliambia shirika la habari la AFP kuwa amefahamishwa kuhusu kisa cha pili cha Ebola.
"Hatua zote zimechukuliwa ili mgonjwa aliyepatikana ahudumiwa mjini  Goma," imesema taarifa rasmi.
Eneo hilo linakaliwa na idadi kubwa ya watu na kuna hofu kuwa hii inaweza kusababisha kusambaa kwa ugonjwa huo hadi ndani ya Rwanda.
Ingawa katika nchi hiyo hakuna kisa cha Ebola kilichokwisha thibitishwa , tayari nchi hiyo imekwishajiandaa kwa kuweka vituo vya matibabu ya Ebola na inaandaa vituo vitatu vya kuwatenga watu watakaopatikana na maradhi hayo hatari pindu kisa chochote kitakapojitokeza.
''Rwanda imefanya juhudi kubwa za kuwekeza katika maandalizi ya Ebola'' Alisema mkurugenzi mkuu wa WHO Dkt Tedros Adhamon Ghebreyesus wiki iliyopita.
"Lakini kama mlipuko wa Ebola unaendelea katika jamuhuri ya Kidemokrasi ya Kongo, kuna hatari kubwa halisi ya kuenea katika nchi jirani."
Hali ni mbaya kw kiasi gani katika DR Congo?
Zaoidi ya watu 2,500 wamekwisha athiriwa na theruthi mbili yao walikufa kwa Ebola
Ilichua siku 224 kwa idadi ya visa vay Ebola  kufika  1,000, lakini kwa kipindi cha siku  71 vilifikia watu  2,000.
Takriban visa  12 vinaripotiwa kila siku.
Hakuna chanjo?
Ndio.
Ina uwezo wa 99% na zaidi ya watu 161,000 wamekuwa wakichanjwa.
hata hivyo , sio kila mtu anayepokea chanjo- ni wale tu amnbao wamegusana moja kwa moja na wagonjwa wa Ebola , na wale waliokaribiana nao.
Chanjo hiyo ilitengenezwa wakati mlipuko wa  ugonjwa huo ulipoibuka Afrika Magharibi  na imekuwepo wakati wote wa mlipuko wa hivi karibuni.
Ni kwanini bado mlipuko haujadhibitiwa ?
Kukabiliana na maradhi hayo  kumetatizwa na mzozo katika kanda hiyo.
Tangu mwezi January, kumekuwa na mashambulio 198 dhidi ya wahudumu wa afya au vituo vya matibabuna kusababisha kuuawa kwa watu saba na wengine 58 walijeruhiwa.
Tatizo jingine kubwa ni kuvamiwa kwa wahudumu wa afya kulikosababisha  theluthi moja ya vifo katika jamii katika kituo maalumu cha matibabu ya Ebola
Inamaanisha kuwa watu ambao hawaji   kutafuta matibabu na wanaweza kusambaza ugonjwa kwa majirani na ndugu zao.
Imekuwa ni vigumu kufahamu kiwango cha usambaaji wa virusi vya Ebola.
Je inafanya juhusi za kutosha kusaidia ?
Shirika la Afya duniani -WHO limekuwa wazi kwa miezi kadhaa kwamba halina pesa za kutosha za kukabiliana na tatizo la mlipuko wa Ebola.
Lilikuwa limekadiria kuwa linahitaji dola milioni 98  kukabiliana na mlipuko huo kati ya Februari na Julai.  Lakini bado  likakabiliwa na upungufu wa  dola milioni 54.
Wbola ni nini ?

</doc>
<doc docid='bbc_150710_ebola' lang='swa' type='mono' source_url='http://www.bbc.com/swahili/habari/2015/07/150710_ebola' term='ebola'>
Visa vipya vya Ebola vyaripotiwa Liberia
Wimbi jipya la maambukizi lilizuka wiki iliyopita nje ya mji mkuu, lakini bado chanzo bado hakijabainika.
Wimbi jipya la maambukizi lilizuka wiki iliyopita nje ya mji mkuu, lakini bado chanzo bado hakijabainika.
Wagonjwa walioambukizwa ni mvulana na msichana kutoka Nedowein, eneo ambalo mtu wa kwanza kuambikizwa katika wimbi hili alifariki wiki iliyopita.
Taarifa hizo hazikuishtua serikali.
Tayari watu kadhaa wametengwa baada ya kuonyesha dalili za virusi vya ugonjwa huo.
Wengi wao walikaribiana na mvulana mwenye umri wa miaka 17 aliyefariki.
Wengine wengi wametengwa na vikosi vya usaidizi vinakagua maeneo kuona iwapo kuna visa vingine vya watu walioambukizwa.
Wanasema wanaamini wana kila uwezo kuudhibitiugonjwa huo na kuzia kusambaa kwake katika maeneo mengine ya nchi.
Maafisa wa serikali wanachunguza uwezekano wa mbwa mmoja aliyefariki kuwa ndio chanzo.
Wakati huo huo wagonjwa wote wanne wanapokea matibabu huko Monrovia.
Kumeripotiwa visa 30 vipya vya maambukizi ya Ebola huko Liberia, Sierra Leone na Guinea wiki iliyopita.
</doc>
<doc docid='bbc_140803_ebola_marekani' lang='swa' type='mono' source_url='http://www.bbc.co.uk/swahili/habari/2014/08/140803_ebola_marekani' term='ebola'>
Daktari aliyeambukizwa Ebola asafarishwa
Daktari wa Marekani aliyeambukizwa ugonjwa wa Ebola amewasili nchini humo kutoka Liberia ili kupata matibabu.
Daktari wa Marekani aliyeambukizwa ugonjwa wa Ebola amewasili nchini humo kutoka Liberia ili kupata matibabu.
Daktari Kent Brantly alisafirishwa kwa ndege maalum hadi katika kambi moja ya kijeshi katika jimbo la Georgia nchini Marekani..
Anapewa matibabu akiwa ametengwa katika hospitali moja mjini Atlanta.
Hiki ni kisa cha kwanza cha ugonjwa huo kutibiwa nchini marekani.
Daktari Jay Verkey ambaye ni mtaalam wa magonjwa ya maambukizi katika hospitali hiyo amewahahakishia raia kwamba ugonjwa huo ambao hauna tiba,hautasambaa.
Raia mwengine wa Marekani aliyeambukizwa Nancy Writebol anatarajiwa kusafirishwa kutoka Liberia katika siku chache zijazo.
Zaidi ya watu 700 wamefariki kutokana na ugonjwa huo katika eneo la Afrika magharibi ambao una waathiri raia nchini Guinea,Liberia na Sierra Leone.
</doc>
<doc docid='bbc_141211_ebola_sierraleone' lang='swa' type='mono' source_url='http://www.bbc.co.uk/swahili/habari/2014/12/141211_ebola_sierraleone' term='ebola'>
Ebola bado tishio Sierra Leone
Maafisa wa Afya nchini Sierra Leone wamegundua miili kadhaa katika maeneo ya mgodi wa Almasi, na kusababisha hofu kuwa pengine ugonjwa wa Ebola haujaripotiwa ipasavyo.
Maafisa wa Afya nchini Sierra Leone wamegundua miili kadhaa katika maeneo ya mgodi wa Almasi, na kusababisha hofu kuwa pengine ugonjwa wa Ebola haujaripotiwa ipasavyo.
Shirika la afya duniani,WHO limesema limebaini kisa hiki kipya mashariki mwa mji wa Kono, timu ya Wataalamu imepelekwa Kono kufanya uchunguzi kuhusu uwepo wa ugonjwa wa Ebola.
Watu 6,346 wamepoteza maish akutokana na ugonjwa huo na zaidi ya 17,800 wameathirika na Ebola.
Sierra Leone ina idadi kubwa zaidi ya Watu wenye Ebola Afrika Magharibi, ikiwa na Watu walioathirika 7,897 tangu kuanza kwa ugonjwa huo.
WHO imesema katika kipindi cha takriban siku 11 mjini Kono, Miili 87 ilizikwa.
Miili ya Watu waliokufa kutokana na maradhi ya Ebola ni hatari kwa maambukizi hivyo huzikwa kwa uangalifu mkubwa ili kuzuia kusambaa kwa ugonjwa huo.
</doc>
<doc docid='bbc_150202_ebola_chanjo' lang='swa' type='mono' source_url='http://www.bbc.co.uk/swahili/habari/2015/02/150202_ebola_chanjo' term='ebola'>
Majaribio ya chanjo ya ebola kuanza
Majaribio makubwa ya chanjo ya ugonjwa hatari wa Ebola, yanapangiwa kuanza hatimaye nchini Liberia.
Majaribio makubwa ya chanjo ya ugonjwa hatari wa Ebola, yanapangiwa kuanza hatimaye nchini Liberia.
Matarajio ni kuwa zaidi ya watu elfu thelathini watajitokeza katika zoezi hilo kubwa la majaribio ya chanjo hiyo iliyotengezwa na kampuni mbili za GSK na Merck.
Katika kipindi cha mwaka mmoja uliopita, zaidi ya watu elfu tisa wamefariki katika mlipuko huo mkubwa wa Ebola.
Mataifa yaliyoathirika magharibi mwa Afrika ni pamoja na Guinea, Sierra Leone na Liberia.
</doc>
<doc docid='bbc_140823_who_afrika_magharibi' lang='swa' type='mono' source_url='http://www.bbc.co.uk/swahili/habari/2014/08/140823_who_afrika_magharibi' term='ebola'>
WHO:Itachukua mda kukabili Ebola
Shirika la afya duniani WHO limeonya kuwa ueneeaji wa haraka wa Ugonjwa wa Ebola Magharibi mwa Afrika si jambo la kawaida na kwamba itachukua miezi kadhaa ili kuudhibiti ugonjwa huo.
Shirika la afya duniani WHO limeonya kuwa ueneeaji wa haraka wa Ugonjwa wa Ebola Magharibi mwa Afrika si jambo la kawaida na kwamba itachukua miezi kadhaa ili kuudhibiti ugonjwa huo.
limeonya kuwa viwango vya ugonjwa huo vilipuuzwa kwa sababu nyingi ikiwemo ile ya familia kuwaficha wagonjwa katika majumba yao.
Shirika hilo pia limesema kuwa kuna maeneo ambayo maafisa wa matibabu hawawezi kufika.
Kufikia sasa zaidi ya vifo 1400 vimethibitishwa nchini Liberia,Guinea,Sierra leone na Nigeria.
</doc>
<doc docid='bbc_150105_drc_ebola_guinea' lang='swa' type='mono' source_url='http://www.bbc.co.uk/swahili/habari/2015/01/150105_drc_ebola_guinea' term='ebola'>
EBOLA: DRC yatuma watabibu Guinea
Wafanyakazi wa afya 81 kutoka Jamhuri ya Kidemokrasi ya Congo wamewasili nchini Guinea, kusaidia kukabiliana na janga la Ebola.
Wafanyakazi wa afya 81 kutoka Jamhuri ya Kidemokrasi ya Congo wamewasili nchini Guinea, kusaidia kukabiliana na janga la Ebola.
Timu hiyo ni pamoja na madaktari, wauguzi, wataalam wa maabara, saikolojia na mawasiliano.
Wataalamu hao wataanza kazi moja kwa moja katika vitengo husika na kutibu ugonjwa wa Ebola nchini Guinea.
Pia watatoa mafunzo kwa wafanyakazi wa afya wa mitaa ya nchi hiyo kuhusu namna ya kuzuia kuenea kwa virusi vya Ebola nchini humo.
Wakati huo huo Shirika la Afya Duniani limetoa takwimu mpya za mlipuko wa Ebola. Kwa mujibu wa shirika hilo vifo vilivyotokana na Ebola katika nchi tatu zilizoathirika zaidi imepita watu 8,000.
Takwimu hizo mpya ni kwa nchi za Sierra Leone, Guinea na Liberia pekee. Watu 8,153 wameripotiwa kufa, ambapo watu 20, 656 wameugua ugonjwa huo katika nchi hizo tatu.
Takwimu zinaonyesha kuwa Sierra Leone - imekuwa na wagonjwa 9,772 na vifo 2,915. Liberia wagonjwa 8,115 na vifo 3471 ambapo Guinea imeripotiwa kuwa na wagonjwa 2,769 na vifo 1,767.
Takwimu hizo ni hadi kufikia Desemba 31 kwa upande wa Liberia, na kwa upande wa nchi za Sierra Leone na Guinea takwimu hizo ni hadi Januari 3, 2015.
Pia nchini Mali kuna taarifa za wagonjwa 8 na vifo vya watu 6. Ambapo Uingereza ina mgonjwa mmoja na hakuna kifo.
</doc>
<doc docid='bbc_140811_ebola_nigeria_visavipya' lang='swa' type='mono' source_url='http://www.bbc.co.uk/swahili/habari/2014/08/140811_ebola_nigeria_visavipya' term='ebola'>
Maambukizi mapya ya Ebola Nigeria
Waziri wa afya nchini Nigeria amethibitisha visa kumi vya ugonjwa wa Ebola.
Waziri wa afya nchini Nigeria amethibitisha visa kumi vya ugonjwa wa Ebola.
Onyebuchi Chukwu amesema kuwa visa hivyo vimepatikana katika mji mkuu wa lagos.
Wagonjwa wote walishikana na raia wa Liberia ambaye alizimia alipowasili katika uwanja wa ndege nchini humo na kufariki baadaye.
Bwana Chukwu amesema kuwa kisa cha hivi karibuni ni kile cha muuguzi aliyemtibu mgonjwa huyo.
Mjini Geneva Shirika la afya duniani linafanya mkutano wa wataalam wa matibabu ili kujaribu utumizi wa matibabu mapya.Watajaribu kutumia dawa ambazo hazijatumiwa na binaadamu.
</doc>
<doc docid='bbc_140808_ebola_stigma' lang='swa' type='mono' source_url='http://www.bbc.co.uk/swahili/habari/2014/08/140808_ebola_stigma' term='ebola'>
Aliyepona Ebola akimbiwa na kutengwa
Wakati virusi vya Ebola vikiendelea kusambaa katika Afrika Magharibi na kusababisha taharuki miongoni mwa wakazi wa nchi zilizokwisha kuathirika na ambazo bado hazijaathirika katika ukanda huo, baadhi ya walioupata gonjwa huo wamepona lakini pamoja na kupona bado hiyo haiwafanyi kukwepa kunyanyapaliwa.
Wakati virusi vya Ebola vikiendelea kusambaa katika Afrika Magharibi na kusababisha taharuki miongoni mwa wakazi wa nchi zilizokwisha kuathirika na ambazo bado hazijaathirika katika ukanda huo, baadhi ya walioupata gonjwa huo wamepona lakini pamoja na kupona bado hiyo haiwafanyi kukwepa kunyanyapaliwa.
Mmoja ya wanafunzi wa udaktari ambaye amepona ugonjwa wa Ebola na kupewa cheti cha kuruhusiwa na kituo kilichokuwa kikimpa matibabu huko nchini mwake Guinea lakini amejikuta katika wakati mgumu kurudi katika maisha yake ya kawaida kwa kuwa watu wanamkimbia ikiwemo shule anayosoma wakimwambia abaki nyumbani.
"Tunanyanyapaliwa na unajua wanapotutizama kama hivyo, unajua, hata familia yangu, watu wananitenga. Ninajisikia mpweke, wakati mwingine ninaenda matembezini. Ninaishi na Mjomba, wazazi wangu wanaishi kijijini. Nyumbani niko peke yangu, ninakula peke yangu na ninapohisi mambo hayako sawa ninaenda kutembeatembea. Shuleni wameniambia nikae nyumbani nitibiwe. Niko nyumbani tangu nilipoumwa. Siwezi kupata hata mahali pa kufanyia mazoezi yangu ya masomo kivitendo," Amesema mwanafunzi huyo
</doc>
<doc docid='bbc_habari-48605113' lang='swa' type='mono' source_url='https://www.bbc.co.uk/swahili/habari-48605113' term='ebola'>
Mlipuko wa DR Congo: Mtoto nchini Uganda apatikana na virusi
Mtoto wa miaka mitano  nchini Uganda apatikana kuwa na Ebola, shirika la afya duniani (WHO) limethibitisha.
Mtoto wa miaka mitano  nchini Uganda apatikana kuwa na Ebola, shirika la afya duniani (WHO) limethibitisha.
Hiki ni kisa cha kwanza kuthibitishwa katika nchi hiyo wakati kukishuhudiwa mlipuko wa ugonjwa huo katika nchi jirani ya Jamhuri ya Kidmeokrasi ya Congo .
Zaidi ya visa 2,000 vimenakiliwa huko katika muda wa miezi 10 iliyopita - wengi wa waathirika wakifariki.
Inaarifiwa kuwa mtoto huyo wa kivulana alisafiri na familia yake na kuvuka mpaka kutoka Congo siku ya Jumapili.
Baada ya hapo alipelekwa katika hospitali moja nchini Uganda baada ya kuonyesha dalili ikiwemo kutapika damu, maafisa wamesema.
Uthibitisho kwamba ni ugonjwa wa Ebola ulitolewa na taasisi ya kupambana na virusi nchini Uganda Virus Institute (UVRI) jana Jumanne kal aya kutangazwa rasmi na maafisa jana usiku.
Wizara ya afya nchini na WHO wanasema wametuma kikosi maalum kutambua wengine walio katika hatari, taarifa ya pamoja imeeleza.
Waziri wa afya Uganda Jane Ruth Aceng amewaambia wanaandishi habari  kwamba familia ya mtoto huyo wanaangaliwa, wakiwemo wawili  walionyesha kuwa na dalili za kama za ugonjwa wa Ebola.
Baada ya hapo alituma ujumbe kwenye Twitter akieleza kwamba nchi hiyo imeingia katika 'hali ya muitikio'kufuatia kisa hicho.
Tayari wahudumu 4, 700 nchini Uganda wamepewa chanjo dhidi ya ugonjwa huo, taarifa hiyo ya pamoja ya shirika la afya duniani na wizara ya afya nchini imeendelea kueleza.
Mlipuko huo katika Jamhuri ya Kidemokrasi ya Congo ni wa pili kwa ukubwa katika historia, huku kukishuhudiwa ongezeko  la visa vipya katika wiki za hivi karibuni.
Takriban watu 1,400 wamefariki kutokana na ugonjwa huo tangu Agosti.
Ni  mara moja tu ambapo ugonjwa huo umewahi kuendelea kuwa na makali  zaidi ya miezi minane baada ya kuanza - na lilikuwa janga lililoshuhudiwa Afrika magharibi  kati ya mwaka 2013 na 2016 lililosababisha vifo vya  watu 11, 310.
Ebola ni nini?
</doc>
<doc docid='bbc_141023_ebola' lang='swa' type='mono' source_url='http://www.bbc.co.uk/swahili/habari/2014/10/141023_ebola' term='ebola'>
Ebola kukwamisha AFCON?
Ugonjwa wa Ebola umesababisha kutokuelewana kati ya Rais wa Shirikisho la Soka la Afrika CAF na mwenzake wa UEFA.
Ugonjwa wa Ebola umesababisha kutokuelewana kati ya Rais wa Shirikisho la Soka la Afrika CAF na mwenzake wa UEFA.
Msuguano huo unakuja baada ya Rais wa UEFA Michel Platini kutoa maoni ambayo yalishauri Shirikisho la Soka la Afrika kuwasiliana na Shirika la Afya Duniani kuhusiana na michezo AFCON nchini Moroko.
Hata hivyo malengo ya mawasiliano hayo ili kuona hatari ya Ugonjwa wa Ebola iko kwa kiasi gani na ikiwezekana mashindano ya AFCON ya mwaka ujao yaahirishwe.
Nae Serena Williams mwenye miaka 33 amepata kipigo ambacho kwa mara ya mwisho alikuwa na umri miaka 16.
Kipigo hiki kipya cha seti 6 - 0, 6 - 2 amekipokea kutoka kwa mwanadada wa kiromania Simona Halep mwenye miaka 23.
</doc>
<doc docid='bbc_160630_ebola-ibrufen' lang='swa' type='mono' source_url='http://www.bbc.co.uk/swahili/habari/2016/06/160630_ebola-ibrufen' term='ebola'>
Ibuprofen inaweza kupunguza makali ya Ebola
Dawa ya maumivu Ibuprofen na dawa ya kutibu saratani Toremifene zinaweza kukata makali ya virusi vya ugonjwa wa Ebola ,watafiti wamesema.
Dawa ya maumivu Ibuprofen na dawa ya kutibu saratani Toremifene zinaweza kukata makali ya virusi vya ugonjwa wa Ebola ,watafiti wamesema.
Wanasayansi walitumia Kifaa cha Diamond Light Source kuvifanya uchanganuzi virusi vya ebola kwa kina.
Walibaini kwamba dawa hizo mbili zinaweza kushirikiana kukabiliana na Ebola wakati virusi hivyo vinapojiandaa kuambukiza seli za mwili wa bindamu.
Hatahivyo ,watafiti hao wameonya kwamba huo ni mwanzo na kwamba dawa zaidi zilizo na uwezo mkubwa zinafaa kutafutwa.
Synchrotron hiyo huchochea kasi ya elektroni hadi kuzalisha mwanga mkali sana.
Hii inaweza kutumika kwa kuchambua mradi wa kutengeza vitu wa atomiki katika mpango mkubwa zaidi kuliko darubini za kawaida.
Lengo la utafiti huo ni protini kwenye uso wa virusi vya Ebola ambayo inaviruhusu kuambukiza seli.
''Hili ndio lengo kuu katika uso wa virusi hivyo,hili ndio huwajibika kujiweka katika seli ,ni protini muhimu kuelewa'',alisema mtafiti Prof Dave Stuart, kutoka Chuo Kikuu cha Oxford.
</doc>
<doc docid='bbc_habari-49277301' lang='swa' type='mono' source_url='https://www.bbc.co.uk/swahili/habari-49277301' term='ebola'>
Waislamu kukosa Hijja baada ya ''kutapeliwa'' maelfu ya dola
Takriban Waislamu 30 nchini Kenya wanadaiwa kushindwa kusafiri kwenda Mecca nchini Saudi Arabia kwa ajili ya kutekeleza  nguzo muhimu katika dini ya kiislam ya Hija baada ya kutapeliwa na wakala wa Hajj nchini Kenya.
Takriban Waislamu 30 nchini Kenya wanadaiwa kushindwa kusafiri kwenda Mecca nchini Saudi Arabia kwa ajili ya kutekeleza  nguzo muhimu katika dini ya kiislam ya Hija baada ya kutapeliwa na wakala wa Hajj nchini Kenya.
Wanaodaiwa kutapeliwa wengi wao ni wazee ambao walikuwa wakijiandaa kwa ajili ya kushiriki ibada ya hija inayotekelezwa na waumini wa kiislamu kila mwaka mjini Makka Saudi Arabia.
Wakala huyo anadaiwa kukusanya kati ya dola 3500 na 4000 kutoka kwa kila mmoja wa waumini hao na ''kutoweka''.
Omar Said Hassan ni mmoja wa watu 30 wanaodaiwa kutapeliwa na  mwanamume huyo aliyewahakikishia kuwa kampuni yake ingewasaidia na mipango yote ya kusafiri kwa hija mwaka huu:'' Wiki iliyopita nilikutana na ajenti ambao wanafaa wapeleke watu Hijja.
Mimi nimelipa dola 2,500 na mke wangu amelipa 2,700 tulikuwa tunategemea kwenda  hijja na tunasikia jamaa huyu amekwepa tayari alikuwa na paspoti zetu na si peke yangu tulikuwa na watu 28 wengine''  Bwana Omar ameiambia BBC Alhamisi, na kuongeza kuwa wakala huyo wa kampuni inayofahamika kama Itihaf tayari  anasakwa na polisi nchini Kenya.
Taarifa zinasema kuwa polisi wamevamia chumba cha hoteli katika kitongoji cha  Eastleigh, mjini  Nairobi  ambapo waligundua baadhi ya pasipoti ambazo hazikuwa na visa ndani yake.
Hijja inaanza Ijumaa tarehe 9 Agosti 2018.
''Tunatarajia polisi wafuatilie suala la jamaa huyu...apatikane, ndio maana tulimripoti polisi'' amesema Bwana Omar ambaye alitarajia ''kumpeleka mke wake Makka kuhijji kwa mara ya kwanza''.
Bwana Omar anasema muda wa kwenda  Hijja kwa sasa umekwisha na hawezi tena kwa sasa kwenda kutokana na kwamba  pesa aliyokuwa ameipangia safari hiyo, imepotea.
Hassan Omar anatoa wito kwa Waislamu wenzake wanaopanga kwenda kuhijji kwa kuwatumia mawakala, wathibitishe kwanza iwapo ni wakala halali, ili wasipoteze pasipoti na pesa zao. ''Watafute maajenti wanaofahamika'', anasema
</doc>
<doc docid='bbc_141021_ebola_treatment' lang='swa' type='mono' source_url='http://www.bbc.co.uk/swahili/habari/2014/10/141021_ebola_treatment' term='ebola'>
Watafiti na dawa ya Ebola, A.Magharibi
Shirika la afya ulimwenguni WHO limesema dawa ya Ebola ambayo imetengenezwa kwa mchanganyiko na damu ya watu waliambukizwa na kisha kupona ugonjwa wa Ebola inatarajiwa kuanza kupatikana wiki chache zijazo huko Afrika Magharibi.
Shirika la afya ulimwenguni WHO limesema dawa ya Ebola ambayo imetengenezwa kwa mchanganyiko na damu ya watu waliambukizwa na kisha kupona ugonjwa wa Ebola inatarajiwa kuanza kupatikana wiki chache zijazo huko Afrika Magharibi.
Afisa mwandamizi wa W.H.O. Dr Marie Paule Kieny amesema vifaa vimetolewa Liberia kwaajili ya kupata damu na vifaa vya kufanyia utafiti huo wa dawa ili kupata dawa Serum.
Dr Kieny akizungumza mjini Geneva amesema kuwa kazi ya mapambano dhidi ya Ebola harakati za upatikanaji chanjo ya ugonjwa huo .
Maelfu ya watu wanatarajiwa kutumiwa katika majaribio hayo yanayolenga kupatikana kwa chanjo na dawa ya ugonjwa huo.
</doc>
<doc docid='bbc_140828_ebola_who' lang='swa' type='mono' source_url='http://www.bbc.co.uk/swahili/habari/2014/08/140828_ebola_who' term='ebola'>
WHO:Hofu ya 20,000 kuambukizwa Ebola
Shirika la afya duniani WHO limeonya kuwa mlipuko wa ugonjwa wa Ebola huko Afrika magharibi huenda ukasambaa na kuwaambukiza zaidi ya watu 20,000 kabla haujadhibitiwa.
Shirika la afya duniani WHO limeonya kuwa mlipuko wa ugonjwa wa Ebola huko Afrika magharibi huenda ukasambaa na kuwaambukiza zaidi ya watu 20,000 kabla haujadhibitiwa.
Kwa sasa idadi ya waliothibitishwa na kuorodheshwa kuambukizwa ni elfu 3 ingawaje inashukiwa kuna wengi wengine ambao hawajajulikana.
Zaidi ya watu 1500 wamefariki kutokana na mlipuko wa sasa wa Ebola wengi wao wakiwa ni wa kutoka Liberia,Sierra Leone na Guinea.
Mkurugenzi wa WHO katika kanda hiyo - Dr Lious Sambo - ameeelezea jinsi wafanyikazi katika kliniki za wagonjwa wanavyo'ng'ang'ana wakijaribu kukabilianana na janga hilo la Ebola.
Wauguzi ni wachache ilihali wanapaswa kusaidia haraka inavyowezekana
Wagonjwa watano wa Ebola pia wamefariki Nigeria .
Mawaziri wa afya katika eneo hilo la Afrika magharibi wanakutana nchini GHana kujadili janga hilo.
Mkurugenzi wa MSF huko Liberia, Brice de la Vigne, ameiambia BBC vitanda zaidi ya elfu vinahitajika huko Liberia kwa minajili ya kuwatenga wagonjwa wa Ebola.
</doc>
<doc docid='bbc_140814_ebola_yasambaa_zaidi' lang='swa' type='mono' source_url='http://www.bbc.co.uk/swahili/habari/2014/08/140814_ebola_yasambaa_zaidi' term='ebola'>
Hatua zaidi kuzuia kusambaa kwa Ebola
Jitihada zinaendelea kuzuia kusambaa kwa maradhi ya Ebola, Afrika Magharibi.Tangu mwezi Machi kirusi hicho kimeua zaidi ya watu elfu moja, wengi wao kutoka Sierra Leone, Liberia na Guinea.
Jitihada zinaendelea kuzuia kusambaa kwa maradhi ya Ebola, Afrika Magharibi.Tangu mwezi Machi kirusi hicho kimeua zaidi ya watu elfu moja, wengi wao kutoka Sierra Leone, Liberia na Guinea.
Nigeria nayo imetangaza kuwepo kwa mtu wa tatu aliyekuwa na ugonjwa huo. Wakati huohuo, Shirika la Afya Dunia limeielezea Kenya kuwa katika hatari kwani kuna uwezekano mkubwa wa kusambaa kwa virusi hivyo kutokana na kuwepo safari nyingi za ndege kutoka nchi hiyo kuelekea Afrika magharibi.
Huko nchini Nigeria ambako tayari Ebola imesababisha vifo vitatu, serikali imewataka watu wote kushirikiana na wataalamu wa afya hasa baada ya kuwapo kwa taarifa ya muuguzi aliyetoroka hosipitalini baada ya kuwekwa chini ya uangalizi wa wataalamu wa afya kufuatia kuhofiwa kuwa ameathirika na Ebola. Muuguzi huyo ameelekea nyumbani kwake huko mashariki mwa Nigeria hali inayowatia hatarini watu wengi.
Hivi sasa kiasi kidogo cha dawa za majaribio kimefika nchini Liberia kuwatibu madaktari wawili. Maabara iliyotoa dawa hiyo huko marekani inasema imeishiwa kabisa dawa hizo. Siku moja tu baada ya shirika la afya duniani kutoa ruhusa ya kutumiwa dawa hizo Canada nayo imetangaza kuwa itatuma dozi 1000 za chanjo kwenda afrika magharibi ambako wahudumu wa afya ndio watakaopewa dawa hiyo ingawa haijawahi kufanyiwa majaribio.
Huko Sierra Leone daktari bingwa mwingine amefariki kwa ugonjwa wa ebola. Modupeh Cole amekuwa akifanya kazi mjini Freetown na kifo chake kinakuja baada ya mtaalamu pekee wa virusi nchini humo kufariki wiki mbili tu zilizopita.
</doc>
<doc docid='bbc_141007_ebola_spain' lang='swa' type='mono' source_url='http://www.bbc.co.uk/swahili/habari/2014/10/141007_ebola_spain' term='ebola'>
Mgonjwa Ebola  abainika Hispania
Uchunguzi unaendelea katika hospitali ya Madrid nchini Hispania kutokana na muuguzi mmoja nchini humo kuwa mtu wa kwanza kubainika kuwa na virusi vya ugonjwa wa Ebola anaodaiwa kuwa aliambukizwa virusi vya ugonjwa huo kutoka nchi za Afrika Magharibi.
Uchunguzi unaendelea katika hospitali ya Madrid nchini Hispania kutokana na muuguzi mmoja nchini humo kuwa mtu wa kwanza kubainika kuwa na virusi vya ugonjwa wa Ebola anaodaiwa kuwa aliambukizwa virusi vya ugonjwa huo kutoka nchi za Afrika Magharibi.
Muuguzi huyo alikuwa miongoni mwa kikosi cha madaktari waliowati rai wamisionari wawili waliokufa kutokana na ugonjwa huo baada ya kurejeshwa nyumbani kwao wakitokea nchi za Afrika Magharibi.
Hata hivyo hospitali hapo kwa sasa kuna uangalizi mkubwa huku vifaa vya kujikinga na vifaa vya kiafya ili kuzuia maambukizi ya virusi vya ugonjwa huo.
zaidi ya watu 3000 kutoka Afrika Magharibi wamekufa kutokana na ugonjwa wa Ebola katika mlipuko wa ugonjwa huo uliotokea hivi karibuni.
</doc>
<doc docid='bbc_140401_who_ebola' lang='swa' type='mono' source_url='http://www.bbc.co.uk/swahili/habari/2014/04/140401_who_ebola' term='ebola'>
WHO kudhibiti Ebola Guinea
Shirika la afya duniani limesema linachukulia kwa uzito sana mlipuko wa sasa wa homa ya Ebola Magharibi mwa Afrika.
Shirika la afya duniani limesema linachukulia kwa uzito sana mlipuko wa sasa wa homa ya Ebola Magharibi mwa Afrika.
Kufikia sasa shirika la WHO limethibitisha visa 122 vya homa ya Ebola huko Guinea na vingine saba katika nchi jirani ya Liberia.
Hadi sasa watu 80 wamefariki kufuatia maambukizi hayo wengi kutoka Guinea na wanne wakiwa raia wa Liberia.
Huku juhudi zikiendelea kudhibiti homa hii angamizi inayowaua asilimia 95 ya wanaoambukizwa, WHO imeanza kuwachunguza mamia ya raia nchini Guinea.
Shirika hilo limeanza kutuma nguo za kukinga maambukizi pamoja na maafisa wa afya.
Hii ndio mara ya kwanza eneo hilo kushuhudia mulipuko wa homa ya Ebola.
Mara ya kwanza Homa hiyo kuzuka Afrika ilikua mwaka 1976 katika mataifa ya Sudan na iliyokua Zaire kwa sasa Jamuhuri ya Kidemokrasia ya Congo.
Huambukizwa kupitia damu na maji ya mwili pia inaweza kuambukizwa kati ya binadamu na wanyama.
Siyo rahisi kutambua Ebola na maafisa wa afya wanaowahudumia wagonjwa wanakumbwa na hatari ya kuambukizwa.Rais wa Guinea amewataka raia kutokua na hofu akisema hatua zote zimechukuliwa kukabiliana na maradhi haya.
</doc>
<doc docid='bbc_140327_ebola_guinea' lang='swa' type='mono' source_url='http://www.bbc.co.uk/swahili/habari/2014/03/140327_ebola_guinea' term='ebola'>
Watu 4 waambukizwa Ebola Conakry
Watu wanne wamethibitishwa kuugua ugonjwa hatari wa Ebola katika mji mkuu wa Guinea,Conakry.
Watu wanne wamethibitishwa kuugua ugonjwa hatari wa Ebola katika mji mkuu wa Guinea,Conakry.
Wataalamu wa afya wamesema kuwa wamewatenga wanne hao katika wadi ya hospitali moja mjini humo. Hii ilikuwa ni mara ya kwanza kwa Ebola kuzuka mjini humo.
Tangu kuzuka kwa homa hiyo hatari mwezi uliopita, zaidi ya watu sitini wamefariki nchini humo.
Ripoti hizo zinajiri siku moja tu baada ya wataalamu wa afya nchini Guinea kusema kuwa homa hiyo hatari ilikuwa imedhibitiwa katika mkoa wa kusini.
Hata hivyo, kuenea kwa Ebola mjini Conakry kunadhirisha changamoto katika vita dhidi ya ugonjwa huo kutokana watu kusafiri kutoka eneo moja hadi lingine .
Nchi jirani zimeimarisha huduma zao za afya hasa katika maeneo ya mipakani.
</doc>
<doc docid='bbc_160120_ebola_chanjo' lang='swa' type='mono' source_url='http://www.bbc.com/swahili/habari/2016/01/160120_ebola_chanjo' term='ebola'>
Dola milioni 5 zatolewa kutafuta chanjo ya Ebola
Muungano wa wa utoaji chanjo, Gavi, umesaini mkataba wa dola milioni 5 kwa ajili ya chanjo ya Ebola , kwa ajili ya kuzuia mlipuko wa ugonjwa huo hatari siku zijazo.
Muungano wa wa utoaji chanjo, Gavi, umesaini mkataba wa dola milioni 5 kwa ajili ya chanjo ya Ebola , kwa ajili ya kuzuia mlipuko wa ugonjwa huo hatari siku zijazo.
Mkataba huo unawajibisha kampuni ya dawa ya Merck kutunza chanjo 300,000 tayari kwa matumizi ya dharura ama majaribio ya tiba.
Aidha itawasilisha maombi ya kibali cha chanjo mwishoni mwa mwaka 2017, itakayokuwa hatua itakayofuata katika kuiwezesha kampuni hiyo kuandaa akiba ya dunia ya chanjo.
Zaidi ya watu 11,000wamekufa kutokana na mlipuko wa hivi karibuni wa Ebola Afrika magharibi.
Kiwango cha mlipuko ambacho ni kikubwa kuwahi kushuhudiwa katika historia ulipelekea kuweko kwa msukumo wa kutafuta chanjo.
Shughuli hiyo ilitarajiwa kuchukua muongo mzima, lakini badala yake ilichukua chini ya kipindi cha mwaka mmoja.
Kampuni ya Merck iliongoza majaribio ya chanjo ya VSV-EBOV - iliyojumuisha chembe chembe za virusi vya Ebola na Virusi vingine salama ili kusaidia mwili kupambana na Ebola.
Ushahidi wa awali kutoka uuchunguzi uliofanyika Magharibi mwa Afrika unathibitisha hayo, ingawa taarifa zaidi bado zinakusanywa.
</doc>
<doc docid='bbc_140815_ebola_six' lang='swa' type='mono' source_url='http://www.bbc.co.uk/swahili/habari/2014/08/140815_ebola_six' term='ebola'>
Itachukua miezi sita kudhibiti Ebola
Mkuu wa shirika la madaktari wasio na mipaka la Medicins Sans Frontieres, amesema kuwa itachukua miezi sita kuweza kudhibiti janga la Ebola katika mataifa ya Afrika Magharibi.
Mkuu wa shirika la madaktari wasio na mipaka la Medicins Sans Frontieres, amesema kuwa itachukua miezi sita kuweza kudhibiti janga la Ebola katika mataifa ya Afrika Magharibi.
Akizungumza mjini Geneva,mkuu huyo, Joanne Lui alisema kuwa uongozi mzuri unahitajika kutoka kwa shirika la afya duniani na kwamba kukabiliana na Ebola hasa ilikozuka mwanzo nchini liberia, ni muhimu zaidi katika kumaliza ugonjwa huo.
Hasa amesisitiza kwamba wataalamu zaidi wenye uzoefu wa kupambana na ugonjwa hupo wanahitajika katika maeneo yaliyoathirika.
Bi Lui aliongeza matabibu 80 wamefariki kutokana na ugonjwa huo, huku watu wengine 170 wakiambakizwa na kwamba nyingi ya vituo vya afya vimefurika wagonjwa wa Ebola.
''Ikiwa hatutapambana na ugonjwa huo nchini Liberia,basi itakuwa vigumu kuudhibiti katika kanda nzima ya Afrika Magharbi,'' alisema Bi Lui.
Mifumo ya afya katika neo la Afrika Magharibi inakabiliwa na hali ngumu wakati huu wa mlipuko wa Ebola.
Ebola huambukizana kutoka kwa mtu mmoja hadi mwingine, kupitia maji maji ya mwili au damu.
Dalili kama za mafua zinaweza kusababisha mtu kuvuja damu kutoka kwenye sehemu zake za mwili kama vile masikioni, mapuani, machoni na ndani ya mwili na kusababisha viungo vya mwili kutofanya kazi.
</doc>
<doc docid='bbc_140814_ebola_tz' lang='swa' type='mono' source_url='http://www.bbc.co.uk/swahili/habari/2014/08/140814_ebola_tz' term='ebola'>
Hofu ya Ebola Tanzania, mmoja ahofiwa
Kuna taarifa ya kuwepo kwa mtu mmoja anayehisiwa kuwa na virusi vya ugonjwa wa Ebola nchini Tanzania.
Kuna taarifa ya kuwepo kwa mtu mmoja anayehisiwa kuwa na virusi vya ugonjwa wa Ebola nchini Tanzania.
Kwa mujibu wa Mkuu wa Kitengo cha mawasiliano wa Wizara ya Afya ya Tanzania Nsachris Mwamaja mtu huyo ana asili ya Afrika Magharibi ambaye ni mkazi wa mji wa Dar es Salaam ambaye alifika katika hosptali moja akiwa na homa kali ikiwa ni dalili mojawapo ya ugojwa huo .
Bwana Mwamaja amesema mgonjwa huyo ambaye ni mtoto wa makamo tayari ameshatengwa na yupo chini ya uangalizi wa karibu madaktari katika hosptali Temeke ambayo ni ndio iliyotengwa kwa ajili ya watakaohisiwa kuwa na ugonjwa huo.
Amesema sababu nyingine ya kuhisiwa kwa mtu huyo kuwa huenda ameambukizwa virusi vya ugonjwa huo ni kwa vile hivi karibuni alitokea nchini Benin.
Hii ni mara ya kwanza ya kuwepo kwa taarifa za mtu kuhisiwa kuwa na virusi vya Ebola nchini Tanzania.
Taarifa hizi zinakuja baada ya hapo awali serikali ya nchi hiyo kukanusha taarifa iliyotolewa na gazeti moja la udaku kuwa kuna mgonjwa mmoja wa Ebola aliyegundulika nchini Tanzania.
</doc>
<doc docid='bbc_141216_ebola_mataifa' lang='swa' type='mono' source_url='http://www.bbc.co.uk/swahili/habari/2014/12/141216_ebola_mataifa' term='ebola'>
Nchi zenye Ebola kufutiwa madeni
Ripoti mpya ya Umoja wa Mataifa imetaka mataifa na mashirika yanayotoa mikopo kutafakari kwa kina uwezekano wa kufutilia mbali mikopo iliyopewa mataifa yaliyoathirika zaidi na Ebola.
Ripoti mpya ya Umoja wa Mataifa imetaka mataifa na mashirika yanayotoa mikopo kutafakari kwa kina uwezekano wa kufutilia mbali mikopo iliyopewa mataifa yaliyoathirika zaidi na Ebola.
Ripoti hiyo Tumeya Uchumi ya Africa UNECA, pia inasema iwapo Ebola itathibitiwa katika mataifa Sierra Leone, Guinea na Liberia, athari zake kwa uchumi zitakuwa ndogo sana katika mataifa mengine barani.
UNECA inasema athari za Ebola kwa uchumi wa Sierra Leone, Guinea na Liberia, ni kubwa mno kuhitaji kufutiliwa mbali kwa  madeni. Hii itaruhusu nchi hizo tatu kuanza upya na kujiinua pale ugonjwa huo utakapokabiliwa.
Ripoti hiyo imesema kuwa biashara nyingi zinaendelea kufungwa kila wiki na wafanyikazi kupoteza ajira zao, huku sekta kama vile Utalii, ujenzi na elimu zikiathirika pakubwa. Lakini nje ya mataifa haya matatu, athari itakuwa ndogo sana barani Afrika.
Hii ni kwa sababu uchumi wa nchi hizo ni chini ya asilimia moja barani Afrika. Aidha ripoti hiyo imeonya kuwa sekta ya afya katika mataifa hayo matatu huenda ikaathirika zaidi na kusababisha ongezeko la magonjwa mengine kama vile Malaria, na homa ya majano.
Mfumuko wa bei ya vyakula pia umeshuhudiwa katika nchi hizo.
Mbali na haya, mayatima wameongezeka sana huku wakiwa hawana wa kuwatunza.
Ripoti hiyo iliyozinduliwa jijini Addis Ababa, hii lewo sasa imetaka jamii ya kimataifa kuimarisha usaidizi unaotolewa kwa mataifa yaliyoathirika, na hasaa katika kutoa fedha zailizoahidiwa kukabiliana na Ebola.
Pia mataifa hayo yametakiwa kuhakikisha kuwa wanaougua, wanapata matibabu ya haraka ili kuzuia ugonjwa huo kusambaa hata zaidi.
</doc>
<doc docid='bbc_150129_ebola_transmition' lang='swa' type='mono' source_url='http://www.bbc.co.uk/swahili/habari/2015/01/150129_ebola_transmition' term='ebola'>
Tabia ya virusi vya Ebola yabadilika
Wanasayansi wanaofuatilia ugonjwa wa Ebola nchini Guinea wamesema kuwa virusi vya Ebola vimebadilika tangu kubainika mgonjwa wa kwanza mwezi marchi mwakajana.
Wanasayansi wanaofuatilia ugonjwa wa Ebola nchini Guinea wamesema kuwa virusi vya Ebola vimebadilika tangu kubainika mgonjwa wa kwanza mwezi marchi mwakajana.
Watafiti kutoka taasisi ya Pasteur mjini Paris ambao wamekuwa wakichunguza sampuli mbalimbali za damu ili kuweza kutafuta namna ya kukabiliana na virusi hivyo wamesema virusi hivyo vinajibadili.
Kwa sasa wataalam hao wanachunguza pia kama mabadiliko hayo ya virusi yanaweza kubadili mfumo wa maambukizi ya ugonjwa huo.
Ugonjwa Ebola umewaua watu Zaidi ya 8000 huko Afrika Magharibi.
</doc>
<doc docid='bbc_140811_ebola_madaktari' lang='swa' type='mono' source_url='http://www.bbc.co.uk/swahili/habari/2014/08/140811_ebola_madaktari' term='ebola'>
Madaktari watahadhalisha Ebola
Shirika la Madaktari wasio na mipaka Medecins Sans Frontiers wametahadharisha kuhusu wizara ya afya nchini Liberia kuzidiwa nguvu na mlipuko wa ugonjwa wa Ebola katika eneo la Afrika Magharibi.
Shirika la Madaktari wasio na mipaka Medecins Sans Frontiers wametahadharisha kuhusu wizara ya afya nchini Liberia kuzidiwa nguvu na mlipuko wa ugonjwa wa Ebola katika eneo la Afrika Magharibi.
Mratibu wa mambo ya dharura wa shirika hilo nchini humo amesema serikali haikutilia maanani vya kutosha madhara ambgayo yangesababishwa na ugonjwa huo na kwamba mfumo wa afya kwa sasa upo katika hali ya kushindwa.
Nchini Siera Lione, majeshi yameweka vizuizi katika maeneo yaliyoathirika na ugonjwa huo.
Raia wa Uingereza ambaye ni mfanya biashara katika eneo la Kanema kaskazini mwa nchini hiyo anaeleza madhara wanayopata kutokana vizuizi vya zilivyowekwa.
</doc>
<doc docid='bbc_160115_ebola_sierra_leone' lang='swa' type='mono' source_url='http://www.bbc.com/swahili/habari/2016/01/160115_ebola_sierra_leone' term='ebola'>
Kisa kipya cha Ebola chaibuka Sierra Leone
Maafisa wa afya nchini Sierra Leone wamethibitisha kwamba mtu mmoja amefariki kutokana na Ebola, muda mfupi baada ya Shirika la Afya Duniani kutangaza kumalizika kwa mlipuko wa ugonjwa huo Afrika Magharibi.
Maafisa wa afya nchini Sierra Leone wamethibitisha kwamba mtu mmoja amefariki kutokana na Ebola, muda mfupi baada ya Shirika la Afya Duniani kutangaza kumalizika kwa mlipuko wa ugonjwa huo Afrika Magharibi.
Taifa hilo lilitangazwa kuwa huru kutoka kwa Ebola tarehe 7 Novemba mwaka jana, na kanda hiyo yote ikatangwa kuwa huru kutoka kwa virusi hivyo baada ya Liberia kutangazwa kuwa huru Alhamisi.
Lakini baada ya maafisa wa afya kupima mwili wa mtu aliyefariki kaskazini mwa Sierra Leone, imebainika kwamba alifariki kutokana na virusi hivyo, msemaji wa kituo kimoja cha kupima ugonjwa huo ameambia BBC.
Kifo hicho kilitokea mapema wiki hii.
Msemaji huyo Sidi Yahya Tunis ameambia BBC kwamba mgonjwa huyo alifariki katika eneo la Tonkolili.
Alikuwa amesafiri hadi eneo hilo akitokea eneo la Kambia, karibu na mpaka wan chi hiyo na Guinea.
Mwili huo ulipimwa na wataalamu wa afya kutoka Uingereza.
Mwandishi wa BBC aliyeko Freetown Umaru Fofana anasema maafisa wa afya sasa wanatafuta watu wote ambao walikutana na mtu huyo.
Takriban watu 4,000 wamefariki kutokana na Ebola nchini Sierra Leone tangu Desemba 2013. Kwa jumla, watu 11,000 wamefariki kutokana na mlipuko wa ugonjwa huo Afrika Magahribi.
</doc>
<doc docid='bbc_140403_guinea_ebola' lang='swa' type='mono' source_url='http://www.bbc.co.uk/swahili/habari/2014/04/140403_guinea_ebola' term='ebola'>
84 wafariki kutokana na Ebola Guinea
Wataalamu wa afya nchini Guinea wamesema kuwa Watu themanini na wanne wamefariki kutokana na ugonjwa hatari wa Ebola.
Wataalamu wa afya nchini Guinea wamesema kuwa Watu themanini na wanne wamefariki kutokana na ugonjwa hatari wa Ebola.
Wakati huo huo watu saba wamethibitishwa kuugua ungonjwa huo katika nchi jirani ya Liberia.
Sierra Leone na Gambia pia inakisiwa kuwa kuna watu wanaougua ugonjwa huo.
Firmin Bogon ambaye ni raia wa Guinea aliieleza BBC kuwa jamaa wake kumi walifariki kutokana na ugonjwa wa Ebola.
Alisema dada yake aliyekuwa wa kwanza kufariki kutokana na ugonjwa huo, aliwaambukiza watu wengi katika kijiji chake walipo ibeba maiti yake kuizika.
Nchi jirani ya senegal imefunga mipaka yake na Guinea kufuatia kuzuka kwa ugonjwa huo hali ambayo imewaacha madereva wengi wa lori wanaopeleka bidhaa nchini humo kukwama njiani.
Wakati huo huo makampuni kadhaa ya madini ya kigeni yamewaondoa baadhi ya wafanyakazi wao wa kimataifa kutoka Guinea.
</doc>
<doc docid='bbc_habari-46524184' lang='swa' type='mono' source_url='https://www.bbc.co.uk/swahili/habari-46524184' term='ebola'>
Jarida la Time limemtunuku Jamal Khashoggi na waandishi wengine duniani kuwa watu wenye ushawishi kwa mwaka 2018
Waandishi waliouwa na kufungwa jela, wametajwa kuwa kama watu wlio na ushawishi mkubwa zaidi kwa mwaka 2018 na jarida maarufu la Time.
Waandishi waliouwa na kufungwa jela, wametajwa kuwa kama watu wlio na ushawishi mkubwa zaidi kwa mwaka 2018 na jarida maarufu la Time.
Jarida hilo limetoa ukurasa wa mbele wa aina nne tofauti kwa heshima ya waandishi waliokumbana na madhila mbalimbali mwaka huu kutokana na kazi zao.
Kati ya hao yupo Jamal Khashoggi aliyeuawa Oktoba 2 ndani ya ubalozi wa Saudia Arabia jijini Istanbul, Uturuki.
Wengine niwaandishi wa Capital Gazette, jarida la nchini Marekani ambapo waandishi watano waliuawa, pamoja na Maria Ressa kutoka Ufilipino na Wa Lone na Kyaw Soe Oo kutoka nchi ya Myanmar.
Jarida la Time limesema limewachagua hao "kutokana na kuingia kenye dimbwi kubwa la hatari kwa kuusaka ukweli mkubwa, kwa kunyanyua sauti zao".
Jamal Khashoggi alikuwa mwandishi maarufu na kinara wa kuikosoa serikali ya kifalme ya Saudia.
Khashoggi aliuawa ndani ya ofisi za ubalozi mdogo wa Saudi Arabia jijini Istanbul, Uturuki Oktoba 2.
Watu wengi katika jamii ya kimataifa wanaamini Mauaji hayo yaliamuriwa na mwanamfalme Mohammed bin Salman.
Tayari Saudia imewashitaki watu 11 juu ya mauaji hayo, lakini wanakanusha vikali juu ya uhusika wa bin Salman.
Khashoggi alikimbilia nchini Marekani akihofia maisha yake mwaka jana. Akiwa Marekani alikuwa akiandika makala kila mwezi katika gazeti la Washington Post ambapo aliendeleza harakati zake za kumkosoa Mohammed bin Salman. Alienda Istanbul kushughulikia mchakato wa ndoa na mchumba wake wa Kituruki.
Rais wa Marekani Donald Trump amejaribu kuukingia kifua utawala wa Saudia na bin Salman. Shirika la ujasusi la CIA linadaiwa kuhitimisha kuwa bin Salman alihusika kwenye mauaji, japo Trump alidai kuwa CIA hawakutoa hitimisho hilo. Lakini maseneta wa Marekani wanaamini kuwa mwanamfalme huyo alihusika.
Mtu mwenye silaha aliingia kwenye ofisi ya gaazeti hilo jimboni Maryland,  Julai 28 na kuua wafanyakazi watano wa gazeti hilo.
Mtuhumiwa huyo anadaiwa kuwa na hasira na gazeti hilo kutokana na kushindwa kwa shauri alilolistaki gaazeti hilo kwa kumkashifu mwaka 2012.
Pamoja na tukio hilo la kutisha na kupoteza wafanyakazi wenzao, waandishi walionusurika walitumia maegesho ya magari kuandaa toleo la siku iliyofuata la gazeti hilo.
Bi Ressa ni mhariri wa  Rappler, ambao ni mtandao wa habari nchini Ufilipino. Mtandao huo upo mstari wa mbele kumkosoa raisi mbabe wa nchi hiyo Rodrigo Duterte. Waandishi wa shirika la habari la Reuters Wa Lone na Kyaw Soe Oo walifungwa kwa kuandika habari za uchunguzi dhidi ya mauaji ya waislamu ya Rohingya.
Jarida hilo lilianzisha utaratibu wa kumtunuku mtu mwenye ushawishi kwa mwaka kuanzia 1927. Kwa miaka mingi washindi huwa watu ambao wameshawishi matukio ya mwaka husika iwe kwa wema au ubaya.
Mara chache washindi huwa kundi, kama ilivyokuwa 2011 kwa waandamanaji katika nchi za Arabuni kwenye vuguvugu la mapinduzi ya raia dhidi ya serikali za kiimla na mwaka 2014 kwa watu waliopambana dhidi ya ugonjwa wa Ebola. The magazine's tradition - begun in 1927 as "Man of the Year" - recognises the person who "for better or for worse... has done the most to influence the events of the year".
The great majority of people selected have been individuals - but by no means all. In 2014, "Ebola fighters" were recognised while in 2011 "The Protester" acknowledged the significance of the so-called Arab Spring.
Mshindi wa 2006 alikuwa ni "Wewe", pamoja na kava la mbele la kioo, ili kutoa taswira ya umuhimu na nguvu ya maudhui ya mtandao yatokanao kwa watu wa kawaida. with a mirror cover design, reflecting the importance of user-generated internet content.
</doc>
<doc docid='bbc_habari-49183013' lang='swa' type='mono' source_url='https://www.bbc.co.uk/swahili/habari-49183013' term='ebola'>
Ebola DRC: Wafanyikazi wa afya watishiwa kuuawa kwa kuokoa maisha
Mlipuko wa Ebola uliotokea nchini Jamhuri ya Kidemokrasia ya Congo umefikia mwaka mmoja leo (Agosti mosi) na umesababisha vifo vya karibu watu 1800.
Mlipuko wa Ebola uliotokea nchini Jamhuri ya Kidemokrasia ya Congo umefikia mwaka mmoja leo (Agosti mosi) na umesababisha vifo vya karibu watu 1800.
Jamii ya Kimataifa inajaribu kusaidia kukabiliana na ugonjwa huo lakini hofu na uvumi umewafanya watu kuwashambulia walewanaosaidia  kukabiliana na ugonjwa huo - Karibu wafanyikazi saba wa afya wameuawa mwaka huu nchini DRC.
BBC  imezungumza na madaktari na wauguzi kuhusu hatari wanayokabiliana nayo wakijaribu kuokoa maisha.
"Watu wanadhani ni uwongo hakuna Ebola," anasema Dkt Pascal Vahwere, mataalamu wa magonjwa ya kuambukiza anayefanya kazi ya kukabiliana na ugonjwa huo.
"Tulishambuliwa kwa kufanya kazi yetu."
Dkt Vahwere aliisimulia BBC kilichomkuta alipozingirwa na kundi la watu waliokuwa na hasira mwezi Machi alipokua akiongoza kundi la wafanyikazi wa afya kwenda kutoa chanjo katika kijiji kimoja mkoani Kivu Kaskazini Jamhuri ya Kidemokrasia ya Congo(DRC).
"Ghafla tulishtukia tumezingirwa na kundi la watu waliojihami kwa silaha za moto na mapanga. Hatukujua kwa nini walitaka kutushambulia. Tuliogopa. Tulizungumza nao kupitia viongozi wa kijamii na hatimae waliondoka bila kutudhuru."
Wafanyikazi wa umma wanawatambua watu ambao tayari wameambukizwa na kuwaleta katika vito vya matibabu. Pia wanawasidia kuwazika waliofarika.
Lakini kwa ni hatari sana kwa wafanyikazi hao kwenda katika vijiji vilivyo na watu walioambukizwa Ebola.
Huku maambukizi ya Ebola yakiendelea kusababisha vifo vya watu wengi, wafanyikazi wa afya nchini DRC wanakabiliwa na hatari ya kushambuliwa na wanamgambo wenye hasira kufuatia uvumi unaosambazwa kupitia makundi ya mtandao wa kijamii wa WhatsApp.
Karibu wafanyikazi saba wa afya wameuawa mwakahuu peke yake. BBC imezungumza na baadhi ya wale wanaokabiliana na ugonjwa wa Ebola kufahami ni  nini kinachofanyika.
Nadharia ya njama na ukosefu wa mbinu ya kukabiliana na ugonjwa huo inawapandisha ghadhabu watu wanaokabiliwa na hatari ya kuambukizwa ugonjwa huo hatari.
"Kusambaa kwa taarifa za uwongo kumewafanya watu kuamini kuwa Ebola ni biashara ya kuwatengenezea pesa wanasiasa," anasema Dkt Vahwere.
Anafanya kazi na shirika la Kimataifa la Afya mjini Goma, Mashariki mwa  DRC.
Mji huo uliripoti kisa cha kwanza cha ugonjwa huo wiki mbili zilizopita. Kisa cha pili cha Ebola kiligunduliwa mjini humo wiki hii.
"Baadhi yao hata wanasema matibabu ya ugonjwa huo yanalenga kuwaua watu," aliongeza.
Uvumi huo umechangia ongezeko la mashambulizi hatari.
"Kutoka Januari mosi hadi Julai 24 mwaka 2019, mashambulio 198 yameripotiwa dhidi ya vituo vya afya na wafanyikazi wake kama ilivyoratibiwa na WHO imesbabisha vifo vya watu saba na wengine 58 kujeruhiwa DRC," Sakuya Oka, Meneja wa Mawasiliano WHO aliiambia BBC.
Orodha ya waliouawa inajumuisha mtaalamu magonjwa yanayosababisha majanga wa ngazi ya juu wa WHO Richard Mouzoko.
Aliuawa wakati wakati wa shambulio dhidi ya Hospitali ya Chuo Kikuu ya Butembo Aprili 19.  Watu wengine kadhaa kujeruhiwa katika shambulio hilo.
Mwezi Mei wanavijiji Mashariki mwa DRC waliwashambulia wafanyikazi wa afya na kuiba vifaa katika vituo vya tiba.
Tarehe 15 Julai wafanyikazi wawili wa afya walikuwa wakiendesha kampeini ya kukabiliana Ebola waliuawa majumbani mwao katika Mkoa wa Kivu Kaskazini.
Visa vya mashambulizi hatari vinaendelea kupungua dhidi ya wale wanaokabiliana na mlipuko wa ugonjwa huo.
Ilichukua takribani siku 224 kwa idadi ya visa vya maambukizi kufika 1,000, lakini ilichukua siku zingine  71 kufikia watu 2,000.
"Kufikia (Jumatatu) wiki hii visa 57 vya ugonjwa wa Ebolaviliripotiwa katika kituo cha tiba cha Beni. Hii ni kumaanisha tunakabiliwa na kibarua kigumu kudhibiti hali ya mambo," anasema Dkt Freddy Sangala.
Ebola ni ugonjwa unaoambukizwa na virusi ambapo aliyepata maambukizi hupata dalili za homa, uchovu, maumivu ya viungo na koo.
Watu huambukizwa kwa njia ya kugusana, njia ya mdomo na pua, pia kwa njia ya damu, matapishi, kinyesi,majimaji ya kwenye mwili wa mtu mwenye Ebola
Wagonjwa hupoteza maisha kutokana na kupungukia maji mwilini na viungo kushindwa kufanya kazi.
Hakuna tiba ya Ebola, lakini ugunduzi wa mapema wa dalili zake na kukabiliana na nazo husaidia kuokoa maisha.
Hivi karibuni chanjo dhidi ya ugonjwa wa Ebola imeanza kutumiwa na watu wamekuwa wakipewa chanjo hiyo ilikudhibiti maambukizi ya Ebola nchini DRC.
Karibu watu 170,000 waliotangamana na watu waliambukizwa virusi vya ugonjwa huo hatari wamepewa chanjo.
Lakini visa vya mashambulizi dhidi ya wahudumu wa afya vililemaza kampeini ya chanjo, hali iliyochangia kuongezeka na kusambaa zaidi kwa maambukizi mapya.
Mlipuko wa Ebola unatokea katika eneo ambalo ni nyumbani kwa makumi ya makundi ya waasi.
Baadhi yao wanalaumiwa na serikali kwa kufanya mashambulizi dhidi ya wahudumu wa afya.
"Cha kusikitisha ni kuwa tuna uwezo wa kiufundi wa kukabiliana na Ebola, lakini hatuwezi kufanya hivyo hadi mashambulizi yakomeshwe, itakuwa vigumu kukabiliana na mlipuko huu," Mkurugenzi wa WHO Tedros Adhanom Ghebreyesus aliandika katika Twitter yake Mei 10 baada ya wahudumu wa afya kushambuliwa.
Katika eneo la Kivu Kaskazini, kundi la waassi linalofahamika kama Mai-Mai linalaumiwa kwa kuhusika na baadhi ya mashambulizi dhidi ya vituo vya afya na wafanyikazi wake kwa mujibu wa serikali.
Kunsi lengine la waasi ni lile la Allied Defence Forces (Kundi la waasi wa Uganda linalofanya kazi DR Congo) pia linalaumiwa kwa kusababisha wahudumu wa afya kusitisha huduma zao.
Kumekuwa na msururu wa maambukizi kutoka kwa kundi lingine lisilojulikana dhidi ya vituo vya tiba ya Ebola.
Katika kisa kimoja Mwezi Mei, jamaa wa familia moja waliwavamia wahudumu wa afya waliyokuwa wakiwasaidia kuwazika jamaa zao.
</doc>
<doc docid='bbc_habari-51514311' lang='swa' type='mono' source_url='https://www.bbc.co.uk/swahili/habari-51514311' term='ebola'>
Diane Gashumba: Ni waziri wa tatu kujiuzulu nchini Rwanda
Waziri wa Afya nchini Rwanda Dkt. Diane Gashumba amejiuzulu kulingana na afisi ya waziri mkuu nchini humo.
Waziri wa Afya nchini Rwanda Dkt. Diane Gashumba amejiuzulu kulingana na afisi ya waziri mkuu nchini humo.
Katika ujumbe uliochapishwa kwenye mtandao wa Twitter, afisi hiyo imesema kwamba kujiuzulu kwake kunatokana na makosa ya kawaida na mapungufu yake ya uongozi.
Hatahivyo haikutoa maelezo zaidi kuhusu sababu zilizomlazimu kujiuzulu.
Dr Gashumba ambaye kazi yake inashirikisha kuzuia kusambaa kwa ugonjwa wa Ebola kuingia nchini Rwanda kutoka taifa jirani la Jamuhuri ya Kidemokrasia ya Congo amekuwa afisini tangu mwezi Oktoba 2016.
Kujiuzulu kwake kunajiri wiki moja tu baada ya mawaziri wengine wawili kutangaza kujiuzulu.
Evode Uwizeyima, ambaye alikuwa akisimamia maswala ya kisheria  alikiri kumpiga mlinzi mmoja. Isaac Munyakazi alijiuzulu kama waziri anayesimamia elimu ya msingi na ile ya upili.
Evode Uwizeyimana alijiuzulu baada ya kumsukuma mlinzi wa kike hadi chini.
Kisa hicho kilichofanyika siku ya Jumatatu iliopita , kilifichuliwa baada ya shahidi mmoja kutuma ujumbe katika twitter.
''Haingepaswa kufanyika kwangu kama kiongozi na afisa wa umma, tayari nilikua nimeomba msamaha  kwa kampuni ya walinzi hao  na sasa naomba msamaha hadharani na kwa umma'',alisema.
Waziri huyo baadaye alimtembelea mlinzi huyo na kumuomba msamaha kabla ya kupiga picha naye.
Lakini raia wengi wa Rwanda katika mitandao ya kijamii waliendeleza wito wa kumtaka kujiuzulu na ilipofikia siku ya Alhamisi , afisi ya waziri mkuu ilitangaza kuwa bwana Ewiziyimana amejiuzulu.
Katika ujumbe wa twitter afisi hiyo pia ilisema kwamba waziri anayesimamia elimu ya msingi na ile ya upili Issac Munyakazi pia amejiuzulu.
</doc>
<doc docid='bbc_141020_nyama_ebola' lang='swa' type='mono' source_url='http://www.bbc.co.uk/swahili/habari/2014/10/141020_nyama_ebola' term='ebola'>
Je nyama hii ndio chanzo cha Ebola?
Nyama wa wanyama wa msituni ndio inaaminika kuwa chanzo cha mlipuko wa Ugonjwa wa Ebola ambao umekuwa janga kwa mataifa kadhaa ya Afrika Magharibi na kwa ulimwengu wote.
Nyama wa wanyama wa msituni ndio inaaminika kuwa chanzo cha mlipuko wa Ugonjwa wa Ebola ambao umekuwa janga kwa mataifa kadhaa ya Afrika Magharibi na kwa ulimwengu wote.
Familia ya Mwathiriwa wa kwanza wa Ugonjwa huo iliwinda Popo ambao huwa na virusi vya Ebola.
Lakini katika baadhi ya wanyama hawa huwa wamebeba magonjwa hatari.
Kama Popo huwa wamebeba virusi aina tofauti ambavyo ni hatari kwa mwili wa binadamu huku baadhi ya Popo wanaokula matunda wakiwa na virusi vya Ebola.
Kinyesi cha wanyama hao kilicho na virusi hivyo kinaweza kuwaathri wanyama wengine kama vile Nyani na  Sokwe.
Kwa wanyama hao kama kwa binadamu virusi hivyo vinaweza kuwa hatari.
Lakini Popo wanaweza wasiathirike sana.
Kwa hivyo inakuwa rahisi kwao kubeba virusi hivyo bila ya kuathirika kwa vyovyote.
Je ulaji wa nyama ya wanyama wa msituni inaweza kuwa ndio chanzo cha janga la Ebola ambalo limekumba hasa kanda ya Afriak Magharibi?
Kitovu cha janga hilo kimesemekana kuwa mtoto mwenye umri wa miaka miwili kutoka kijiji cha Gueckedou Kusini Mashariki mwa Guinea, eneo ambalo nyama Popo ambayo huwindwa na kuliwa mara kwa mara.
Mtoto huyo aliyesemekana kuitwa, Child Zero, alifariki tarehe sita Disemba mwaka 2013.
Hata hivyo haijulikani ambavyo virusi hivyo vinaathiri mwili wa binadamu, kulingana na Profesa Jonathan Ball,mtaalamu wa virusi katika chuo kikuu cha Nottingham.
Anasema inawezekana virusi hivyo hupitia kwa wanyama kama Nyani lakini ushahidi unaonyesha kuwa virusi hivyo pia vinaweza kupitia kwa Popo.
Hata hivyo anasema ni vigumu kwa virusi kutoka kwa mnyama hadi kwa binadamu.
Anasema mwanzo virusi vinaingia kwa seli za mwili ambapo vinazaana kwa kuugusana na damu mwilini.
Familia ya mtoto huyo,ilisema kuwa iliwinda aina mbili ya Popo ambayo huwa na virusi vya Ebola.
Nyama ya msituni inaweza kutoka kwa Nyani, Popo wanaokula matunda na wakati mwingine hata kutoka kwa Panya na Nyoka.
Kutoka katika maeneo mengine nyama hii huwa ni mlo muhimu kwa jamii lakini kwa wengine hula tu kama njia ya kufurahisha nafsi zao.
Nchini DRC watu hula milioni ya tani za nyama ya wanyama wa msituni kwa mujibu wa shirika la utafiti la (Centre of International Forestry Research,) kila mwaka.
Sio nchini DRC pekee ambako nyama ya wanyama wa msituni huliwa bali pia nchini Ghana.
Lakini cha kushangaza ni kwamba hapajakuwa na hata kisa kimoja cha maambukizi ya Ebola nchini Gahana
</doc>
<doc docid='bbc_140913_who_ebola' lang='swa' type='mono' source_url='http://www.bbc.co.uk/swahili/habari/2014/09/140913_who_ebola' term='ebola'>
WHO:Visa vya Ebola vimeongezeka kwa kasi
Shirika la afya duniani WHO linasema kuwa idadi ya visa vipya vya ugonjwa wa Ebola magharibi mwa Afrika inaongezeka kwa kasi mno kwa mamlaka kuweza kuvidhibiti.
Shirika la afya duniani WHO linasema kuwa idadi ya visa vipya vya ugonjwa wa Ebola magharibi mwa Afrika inaongezeka kwa kasi mno kwa mamlaka kuweza kuvidhibiti.
Shirika hilo linasema kuwa zaidi ya watu 2,400 wanadaiwa kufariki kutokana na ugonjwa huo huku zaidi ya watu 4,800 wakidaiwa kuambukizwa.
Kwa mara nyengine shirika hilo limetoa wito kwa maafisa wa afya kote duniani kuelekea katika eneo hilo ili kutoa usaidizi.
Awali Cuba ilitangaza kuwa inawatuma zaidi ya maafisa 160 wa afya nchini Sierra Leone.
Waziri wa afya nchini Cuba Roberto Morales Ojeda amesema kuwa madaktari wa kwanza na wauguzi watawasili mapema mwezi ujao.
</doc>
<doc docid='bbc_habari-44050258' lang='swa' type='mono' source_url='http://www.bbc.co.uk/swahili/habari-44050258' term='ebola'>
Ebola: Kenya yachukua hatua baada ya watu wawili kuthibitishwa kuwa na Ebola DR Congo
Serikali ya Kenya imeimarisha doria katika uwanja wa kimataifa wa ndege wa Jomo Kenyatta na vituo vingine vya mpakani baada ya visa vya ugonjwa wa Ebola kuripotiwa kaskazini magharibi mwa Jamhuri ya Kidemokrasia ya Congo.
Serikali ya Kenya imeimarisha doria katika uwanja wa kimataifa wa ndege wa Jomo Kenyatta na vituo vingine vya mpakani baada ya visa vya ugonjwa wa Ebola kuripotiwa kaskazini magharibi mwa Jamhuri ya Kidemokrasia ya Congo.
Kuna visa viwili vilivyothibitishwa kwa sasa, wizara ya afya ya DR Congo imethibitisha.
Watu 17 walikuwa wameripotiwa kufariki kutokana na ugonjwa usiojulikana, ambao unadhaniwa kuwa Ebola eneo hilo.
Waziri wa Afya Kenya Bi Sicily Kariuki amesema wasafiri wote wanaofika uwanja wa ndege wa JKIA na vituo vya mpakani vya Busia na Malaba watakuwa wakipimwa viwango vyao vya joto mwilini.
"Katika maeneo haya, tumeweka mtambo ya kuwatambua watu walio na kiwango cha juu cha joto kuliko kawaida," amesema.
Nigeria pia imeimarisha doria mpakani.
Wataalam wa maradhi ya Ebola kutoka wizara ya afya nchini DR Congo wanatarajiwa kuambatana na wale wa shirika la afya duniani WHO kwenda jimboni Equateur baada ya kuthibitishwa kuwepo kwa visa hivyo.
Kisa kilichotokea katika mji wa Bikoro kinajiri zaidi ya mwaka baada ya mlipuko wa ugonjwa huo kusababisha vifo vya watu wanne nchini humo.
Mnamo 2014 zaidi ya watu 11,000 waliuawa nchini Guinea, Sierra Leone na Liberia.
Tangazo la kuzuka kwa visa hivyo vipya limetolewa baada ya matokeo ya uchunguzi wa maabara kuthibitisha visa viwili vya Ebola kati ya sampuli za wagonjwa watano waliokuwa wanahsukiwa, Shirika la afya duniani (WHO) limesema.
"Leng letu kuu ni kuushirikisha mji wa Bikoro na serikali,"Msemaji wa WHO Peter Salam alisema katika taarifa yake.
"Kushirikiana na washirika na kukabiliana na visa mapema  katika namna iliyoratibiwaitakuwa ni muhimu katika kuudhibiti ugonjwa huuu hatari."
Shirika hilo la afya duniani linasema limetoa $ milioni 1 kutoka fuko la dharura na limetuma zaidi ya wataalamu 50 kufanya kazi na maafisa nchini Congo.
Hii ni mara ya tisa kunazuka ugonjwa wa Ebola katika Jamhuri ya Kidemokrasi ya Congo.
Virusi vya ugonjwa huo viligunduliwa kwa mara ya kwanza katika nchi hiyo iliyokuwa ikijulikana kama Zaire, mnamo 1976 na jina lake linatokana na mto Ebola.
Inadhaniwa kwamba Ebola husambazwa katika maeneo ya mbali kupitia popo na husambazwa miongoni mwa binaadamu kutokana na kula nyama za mwituni.
Ebola ni mojawapo ya virusi hatari zaidi ulimwenguni lakini haiambukizwi kupitia hewa, hivyo basi huwezi kuambukizwa Ebola kama homa ya kawaida.
Madaktari wanasema kuepuka Ebola ni rahisi sana iwapo mtu atafuata tahadhari hizi muhimu zaidi:
Nawa mikono kila baada ya shughuli yeyote kwa kutumia sabuni na maji safi- na utumie taulo kujikausha.
Hili huwa jambo gumu kwa wanaoishi kwenye makazi duni, na walio vijijini ambako aghalabu maji safi hayapatikani moja kwa moja- lakini ni mbinu iliyothibitishwa ya kuua virusi vya Ebola. Unachohitaji tu ni sabuni ya kawaida.
Kusalimiana kwa mikono kunafaa kuepukwa kwa ujumla, daktari Unnis Krishnan wa Plan International aliarifu BBC, kwani Ebola husambazwa haraka watu wanapowasiliana ana kwa ana na maji maji ya kimwili ya waliougua.
Dalili ya ugonjwa huu huchukuwa muda kabla ya kudhihirika.
Tumia njia zingine za kujuliana hali.
Iwapo unashuku kuwa mtu ana Ebola, usimguse.
Inaokena kuwa si maadili mema unapoona unaowapenda wakihisi uchungu na unataka kuwakumbatia na kuwahudumia, lakini maji maji ya kimwili- mkojo na kinyesi, matapishi, kamasi, mate, machozi, na mbegu za kiume na majimaji ya uke- vyote huweza kueneza Ebola.
Dalili za mtu aliyeugua ni joto mwilini, maumivu kwa misuli na viungo, vidonda kooni, kuumwa na kichwa, na uchovu- kufuatiwa na kichefuchefu, kutapika, na kuharisha, ambapo mtu huweza kutoa damu pia.
Tia watu hao moyo kutembelea kituo cha afya haraka iwezekanavyo.
Pia ni uamuzi mzuri usiguse nguo au malaza ya waliougua Ebola- na Medecins Sans Frontieres anashauri kuwa malazi ya waliougua yanafaa kuteketezwa.
Iwapo unadhani mtu amefariki baada ya kuugua Ebola, usiguse mwili wao, hata kama ni mila au desturi ya maziko.
Baada ya mtu kufa, bado unaweza kuambukizwa Ebola kutoka kwa miili yao kwani bado inatoa maji maji ya mwili ambayo huweza kuwa hatari zaidi hata kuliko ya mtu alieugua.
Fanya mipango kupata timu ya magwiji kushughulikia mwili huo haraka iwezekanavyo kwani ni hatari kuwacha mwili wa mfu kwa muda mrefu katika eneo la makazi.
Epuka kuwinda, kugusa, au kula nyama ya porini, kwa mfano popo, nyani na sokwe, kwani wanasayansi wanaamini kuwa hiyo ndiyo chanzo cha maambukizi kwa binadamu.
Hata kama mnyama fulani wa porini huliwa katika eneo lenu na nyama yake ni tamu epuka myama huyo kwani nyama yake au damu yake huweza kuwa na virusi hivyo.
Hakikisha vyakula vyote vinapikwa inavyostahili.
Kueneza uvumi huongeza hofu. Usiogope wafanyakazi wa huduma za afya- wako hapo kukusaidia na kliniki ndipo mahali mwafaka kwa mtu kuponywa- wataongezewa maji na kutulizwa maumivu.
Kuamini matibabu ya kiasili ambayo hayajathibitishwa kutoa afueni, pia huchangia ongezeko la kuenea kwa virusi vya Ebola.
"Kinga ndiyo jinsi bora zaidi ya kukabiliana na Ebola, hivyo basi wacha uvumi na usiwe na hofu; inawezekana kupunguza maumivu na kuokoa maisha," daktari Krishnan asema.
</doc>
<doc docid='bbc_160224_ebola_liberia' lang='swa' type='mono' source_url='http://www.bbc.com/swahili/habari/2016/02/160224_ebola_liberia' term='ebola'>
Ebola ina madhara ya muda mrefu
Kikundi cha watafiti wa wahanga wa ugonjwa wa Ebola nchini Liberia wamebaini kuwa wengi kati yao walisumbuliwa na tatizo la akili baada ya kuathirika na virusi vya Ebola.
Kikundi cha watafiti wa wahanga wa ugonjwa wa Ebola nchini Liberia wamebaini kuwa wengi kati yao walisumbuliwa na tatizo la akili baada ya kuathirika na virusi vya Ebola.
Watafiti kutoka serikali ya marekani wanatafiti juu ya athari za muda mrefu ambazo wamezimeangalia kwa watu 82 waliopona ugonjwa wa Ebola na kubaini kuwa mbili ya tatu wamesumbuka na tatizo la kudhoofika,kuumwa kichwa,kupoteza kumbukumbu na kuwa dalili za kuwa na huzuni.
</doc>
<doc docid='bbc_140930_us_ebola' lang='swa' type='mono' source_url='http://www.bbc.co.uk/swahili/habari/2014/09/140930_us_ebola' term='ebola'>
Mgonjwa wa Ebola sio tisho Marekani
Mgonjwa wa kwanza wa ugonjwa hatari wa virusi vya Ebola amegundulika nchini Marekani, imethibitishwa katika mji wa Dallas, Texas.
Mgonjwa wa kwanza wa ugonjwa hatari wa virusi vya Ebola amegundulika nchini Marekani, imethibitishwa katika mji wa Dallas, Texas.
Maafisa katika kituo cha afya cha Texas katika hospitali ya Presbyterian wamesema mgonjwa ambaye hakutajwa ametengwa katika hospitali hiyo.
Mtu huyo hakuwa mgonjwa aliposafiri kutoka Liberia siku kumi zilizopita kutembelea familia yake inayoishi Marekani.
Alianza kupata dalili za Ebola siku nne baadaye.
Mkurugenzi wa shirika la Marekani linalosimamia na kuzuia kuenea kwa maradhi - CDC - Tom Frieden, aliwahakikishia wale ambao huenda walisafiri na mgonjwa huyo kwenye ndege au kwingineko alikokuwa akisafiri, kuwa mtu huyo alilazwa hospitalini siku nne baada ya kuwasili Marekani.
Alisema kuwa mtu huyo kwa wakati huo akisafiri hakuwa na uwezo wa kumwambukiza ye yote.
Lakini baada ya mtu huyo kuwa mgonjwa ilichukua siku nne kabla ya kulazwa hospitalini na maafisa wa afya sasa wanawatafuta watu wote ambao huenda walikaribiana naye ambao wako katika hatari ya kuwa waliambukizwa maradhi hayo.
Ingawa wafanyakazi wa mashirika ya kutoa misaada walioambukizwa maradhi ya Ebola Afrika Magharibi wamerejea Marekani kwa matibabu lakini huyu mgonjwa ni wa kwanza kuwa mgonjwa na maradhi hayo akiwa nchini Marekani.
Shirika la CDC linafanya kila juhudi kuwahakikishia raia wa Marekani kuwa vyombo vya afya nchini Marekani vina uwezo wa kuhakikisha kuwa maradhi hayo hayasambai ko kote.
</doc>
<doc docid='bbc_141004_ebola_america' lang='swa' type='mono' source_url='http://www.bbc.co.uk/swahili/habari/2014/10/141004_ebola_america' term='ebola'>
USA:Yaunga mkono ukaguzi wa Ebola
Maafisa wa usalama jijini Washington wanasema kuwa wana imani kuwa ukaguzi wa kiafya kwenye viwanja vya ndege Magharibi mwa Afrika utazuia watu wengi walio na ugonjwa wa Ebola kuelekea nchini Marekani.
Maafisa wa usalama jijini Washington wanasema kuwa wana imani kuwa ukaguzi wa kiafya kwenye viwanja vya ndege Magharibi mwa Afrika utazuia watu wengi walio na ugonjwa wa Ebola kuelekea nchini Marekani.
Mshauri mmoja katika ikulu ya white House Lisa Monaco amekataa wito wa kutaka kuwekwa kwa marufuku ya usafari kutoka magharibi mwa Afrika akisema kuwa hatua kama hizo zitaambulia patupu.
Mwanamme mmoja kutoka Liberia aliyepatikana na ugonjwa wa Ebola akiwa nchini Marekani sasa anapata matibabu kwenye hospitali moja kwenye jimbo la Texas.
Marekani imesema kuwa itatuma hadi wanajeshi 4000 kwenda Magharibi mwa Afrika kukabiliana na mlipuko wa ugonjwa wa Ebola ambao umesababisha vifo vya hadi watu 3,500.
</doc>
<doc docid='bbc_150129_ebola_sugu' lang='swa' type='mono' source_url='http://www.bbc.co.uk/swahili/habari/2015/01/150129_ebola_sugu' term='ebola'>
Hofu ya Ebola kuwa sugu kutibu
Wanasayansi wanaokabiliana na janga la Ebola nchini Guinea wanasema kwamba virusi vinavyosababisha ugonjwa huo vimeanza kujibadilisha umbo na kuwa sugu hali inayoifanya vigumu kutibu ugonjwa wa
Ebola.
Wanasayansi wanaokabiliana na janga la Ebola nchini Guinea wanasema kwamba virusi vinavyosababisha ugonjwa huo vimeanza kujibadilisha umbo na kuwa sugu hali inayoifanya vigumu kutibu ugonjwa wa 

Ebola.
Jambo hili linashuhudiwa kwa mara ya kwanza tangu tangu ugonjwa huo kugunduliwa mwezi Machi mwaka jana.
Watafiti katika taasisi ya Pasteur mjini Paris Ufaransa, wamekuwa wakichunguza mamia za sampuli za damu kujaribu kubuni mbinu za kupambana na virusi hivyo.
Kwa sasa wanajaribu kubaini ikiwa kujibaidili kwa umbo virusi hivyo, kutasababisha maambukizi zaidi na ikiwa wanaweza kufanya lolote kuhusu ambavyo ugonwja huo unapimwa mwilini na pia ambavyo madawa yanatumika mwilini kupambana na ugonjwa huo.
Pia wanataka kuchunguza na kufanyia utafiiti chanjo dhidi ya ugonjwa huo.
Ugonjwa wa Ebola umewaua watu ziadi ya elfu nane huko magharibi mwa Afrika, wengi kutoka Guinea , Sierra Leone na Liberia
</doc>
<doc docid='bbc_140831_sierra_leone' lang='swa' type='mono' source_url='http://www.bbc.co.uk/swahili/habari/2014/08/140831_sierra_leone' term='ebola'>
Daktari mwengine wa Ebola aaga dunia
Ripoti kutoka Sierra Leone zinasema kuwa daktari mwengine amefariki kutokana na virusi vya ugonjwa wa Ebola.
Ripoti kutoka Sierra Leone zinasema kuwa daktari mwengine amefariki kutokana na virusi vya ugonjwa wa Ebola.
Afisa huyo aliambukizwa ugonjwa huo wakati alipokuwa akiwatibu wagonjwa wa Ebola.
Zaidi ya maafisa 20 wa afya wameaga dunia katika taifa hilo huku wengine wengi wakifanya mgomo wakidai marupurupu yao.
Awali ,liberia ili-ufungua mtaa mmoja wa mabanda uliokuwa umetengwa kwa kipindi cha juma moja ili kudhibiti kuenea kwa ugonjwa huo.
Zaidi ya watu 1500 wamepoteza maisha yao magharibi mwa Afrika kutokana na kuzuka kwa ugonjwa huo hatari mnamo mwezi Machi.
</doc>
<doc docid='bbc_140917_obama_ebola-usalama' lang='swa' type='mono' source_url='http://www.bbc.co.uk/swahili/habari/2014/09/140917_obama_ebola-usalama' term='ebola'>
Obama:'Ebola ni tisho kwa usalama'
Rais wa Marekani Barack Obama, amelitaja janga la Ebola katika kanda ya Afrika Magharibi kuwa tisho la usalama wa kimataifa.
Rais wa Marekani Barack Obama, amelitaja janga la Ebola katika kanda ya Afrika Magharibi kuwa tisho la usalama wa kimataifa.
Obama ametoa kauli hiyo huku akitangaza jukumu la Marekani katika kupambana na janga la Ebola.
''Dunia nzima inaelekeza macho ya kutaka msaada kwa Marekani,'' alisema Rais Obama, lakini akaongeza kwamba mlipuko unaoshuhudiwa wa janga hilo, unahitaji kushughulikiwa na jamii ya kimataifa.
Hatua ambazo Marekani imetangaza ikiwemo kupeleka wanajeshi 3,000 katika kanda hiyo kupambana na Ebola na kujenga taasisi za afya.
Ugonjwa wa Ebola umewaua watu 2,461 mwaka huu, kulingana na shirika la afya duniani (WHO).
Tangazo hilo limetolewa huku Maafisa wa Umoja wa Mataifa wakitaja ugonjwa huo kuwa janga la kimataifa na pia janga kubwa kushuhudiwa kwatika miaka ya hivio karibuni.
Pesa za msaada zinazohitajika kupambana na Ebola zimeongezeka mara kumi katika mwezi mmoja uliopita na kwamba dola bilioni ndizo zinahitajika kukabiliana na ugonjwa huo.
Hii ni kwa mujibu wa mratibu wa Umoja wa Mataifa kuhusu Ebola.
Rais Obama amezitaka nchi zingine kuongeza kasi ya kusaidia katika vita dhidi ya Ebola kwani kukithiri na kuendelea kuenea kwa ugonjwa huo kutasababisha changamoto za kiuchumi , kiusalama na kisiasa.
</doc>
<doc docid='bbc_141015_ebola_idadi' lang='swa' type='mono' source_url='http://www.bbc.co.uk/swahili/habari/2014/10/141015_ebola_idadi' term='ebola'>
UN:'Kasi ya Ebola inatisha'
Afisaa mkuu wa Umoja wa Mataifa kuhusiana na janga la Ebola, anasema kuwa dunia inajikokota katika vita vyake dhidi ya Ebola huku maelfu ya watu wakiwa katika hatari ya kuambiukizwa ugonjwa huo ifikapo Disemba mwakani.
Afisaa mkuu wa Umoja wa Mataifa kuhusiana na janga la Ebola, anasema kuwa dunia inajikokota katika vita vyake dhidi ya Ebola huku maelfu ya watu wakiwa katika hatari ya kuambiukizwa ugonjwa huo ifikapo Disemba mwakani.
Afisaa huyo Anthony Banbury ameambia baraza la usalama la Umoja wa Mataifa kwamba kasi ya maambukizi ya Ebola ni ya kutisha na kwamba, huenda ikashindikana kudhibiti maambukizi.
Wakati huohuo, idadi ya watu waliofariki kutokana na Ebola tangu janga hilo kuanza imefika 4,447 , wengi wakiwa katika kanda ya Afrika Magharibi.
Taarifa hii ni kwa mujibu wa shirika la afya duniani, WHO.
Naibu mkurugenzi mkuu wa shirika hilo Bruce Aylward, pia alisema huenda watu 10,000 wakaambukizwa ugonjwa huo kila wiki kwa kipindi cha miezi miwili ikiwa juhuudi za kimataifa haziongezwa kasi kupambana na ugonjwa huo.
Lakini kiwango cha maambukizi mapya katika baadhi ya maeneo kimepungua.
Sierra Leone, Liberia na Guinea, ndizo nhi zilizoathirika zaidi kutokana na ugonjwa huo tangu kuanza kwake.
Katika matukio mengine:
Uingereza imeanza kuwakagua na kuwachunguza watu katika uwanja wa kimataifa wa ndege wa Heathrow
Daktari wa kikosio cha wanajeshi wa kulinda amani wa Siera Leone alipatikana na Ebola mjini Freetown.
Mfanyakazi wa Umoja wa Mataifa kutoka Sudan alifariki nchini Ujerumani baada ya kuambukizwa Ebola nchini Liberia.
Mwanzilishi wa Facebook, Mark Zuckerberg amesema yeye na mkewe Priscilla Chan, watachanga dola milioni 25 za kusiadia vita dhidi ya Ebola.
Muuguzi mmoja wa Uhispania, alikuwa mtu wa kwanza kuugua ugonjwa huo nchini Hispania na angali yuko hali mahututi, ingawa madaktari wanasema ana dalili za hali yake kuimarika.
</doc>
<doc docid='bbc_habari-51204994' lang='swa' type='mono' source_url='https://www.bbc.co.uk/swahili/habari-51204994' term='ebola'>
Mwaka mmoja wa Tshisekedi: Changamoto katika sekta ya afya DRC, Je hali ikoje?

DRC imezongwa na majanga mengi ikiwemo homa ya Ebola ambayo imeua maelfu ya watu na kuyumbisha sekta ya afya nchini humo. Hata hivyo, rais Tsishekedi aliahidi kwamba atapambana na kufanya  kila awezalo kuimarisha afya nchini DRC.
Ebola imekuwa changamoto kubwa katika utawala wa rais Felix Tshisekedi, ugonjwa huu wa virusi vyenye maambukizi mabaya na kusababisha kifo, sasa umekithiri kwa zaidi ya mwaka bila kupata ufumbuzi, kulingana na mwandishi wa BBC, Byobe Malenga ambaye amekuwa akifuatili akwa kina hali ilivyo.
Changamoto katika sekta ya afya DRC
Mratibu wa kupambana na ugonjwa wa Ebola jamuhuri ya Kidemokrasia ya Kongo, Dr. Muyembe anasema, ''Tulikuwa tunakaribia kumaliza ugonjwa huo wa Ebola, lakini masikitiko ni kwamba usalama mdogo ulituvuruga maana timu za madaktari pamoja na vituo vya kutoa tibu na chanjo dhidi ya Ebola vilishambuliwa mara kadhaa na kusababisha hata vifo vya watu. Kwa hiyo shughuli zilisimama kwa muda na hio ilisababisha maambukizi zaidi kwa sababu akukuwa tena na uchunguzi.''
Kwasababu ya ukosefu wa usalama, chanjo, tiba na hata uchunguzi vimekosekana na bila shaka ugonjwa huu umesambaa.
Watu wanaofanya kazi ya kukabiliana na Ebola, mara kwa mara wamekuwa wakilengwa na na makundi ya watu wanaopinga juhudi zao.
Mhariri wa BBC, Will Ross aliwahi kusema, katika kipindi cha mmoja, wahudumu kadhaa wa afya walishambuliwa na watu wanaopinga kampeini ya kukomesha Ebola.
Inasemekana kwamba hilo lilitokana na imani ya baadhi ya raia kwamba virusi vya Ebola ni njama ya uwongo, hali ambayo imechangia baadhi ya raia kutowaamini wahudumu wa sekta ya afya.
Mwaka mmoja tangu rais Felix Tshisekedi achukuwe hatamu za uongozi wa Jamhuri ya Kidemokrsaia ya Congo, leo tunapiga darubini swala la afya. DRC imezongwa na majanga mengi ikiwemo homa ya Ebola ambayo imeuauwaua maelfu  ya na kuyumbisha sekta ya afya nchini humo.
Hata hivyo, rais Tsishekedi aliahidi kwamba atapambana na kufanya  kila awezalo kuimarisha afya nchini DRC.
Ukosefu wa usalama umehatarisha hata vyombo vya habari vinahamasisha watu kuhusu ugonjwa huo. Mfano, mwanahabari Bw. Mahamba aliyekuwa akiendesha kipindi cha kuhamasisha watu kuhusu kuhusu Ebola katika kituo cha redio cha kijamii alishambuliwa na watu wasijulikana na kuuawa katika kijiji cha Lwemba mkoani Ituri kaskazini mashariki mwa DRC.
Aidha wahudumu wa afya pia wamekuwa wakiuawa kama sehemu ya kupinga juhudi zao. matokeo ambayo yamekuwa yakilaaniwa vikali na wanaharakati wa kutetea haki za binadamu na hata mashirika ya kimataifa.
Siasa pia nimoja ya sababu zinazotajwa kuchochea pakubwa ugonjwa huo kutodhibitika,  Omar Kavota ni mkurugenzi wa shirika la Amani na kutetea haki za binadamau mjini Beni, ''Leo kuna wale ambao wameteuliwa wabunge wa taifa ama wabunge wa jimbo sababu aliwaambia wananchi kwamba maradhi ya Ebola ni siasa ya rais mstaafu Joseph Kabila...'',
Inasemekana kwamba hotuba za ina hiyo zilikuwa zinaendeshwa katika sehemu mbalimbali wakati wa kampeni
''Hotuba za hizi zilileta uchochezi ya kuwa ni uzushi ama ni namna ya kujitajirisha'', kwa mujibu wa Omar kavota.
Baadhi ya watu wanafikiri muda umewadia kwa wanasiasa kubadili hotuba zao ili kwamba vita dhidi ya ugonjwa huo viweze kufanikiwa.
Wakati Ebola ikizidi kuleta shida katika sekta ya afya, kumekuwa na mlipuko mkubwa pia wa ugonjwa wa Ukambi.
Umoja wa Mataifa unasema kuwa mlipuko huo wa ukambi, ambao unaua kwa haraka zaidi kuliko ugonjwa mwingine duniani, ni tishio kubwa kwa DRC.
Inasemekana kwamba ugonjwa wa ukambi ama Surua umewaua takriban watoto 5000 katika taifa la Jamhuri ya KidemokrasIa ya Congo mwaka 2019, kulingana na mamlaka baada ya ugonjwa huo kusambaa hadi mikoa yote.
Shirika la afya duniani WHO linasema kuwa ugonjwa huo ndio janga linalosambaa kwa kasi mno.
Miundombinu mibovu inatajwa kuwa moja ya sababu ya vifo vingi kutokana na ukambi. Bi Sela Lulonhga ni daktari katika hospitali ya panzi mjini Bukavu.
''Kwanza watu hawajui ugonjwa wa ukambi ni nini na watu wengi wanakimbilia tiba ya asili badala ya kuja mapema kwenye vituo vya afya ili wapate matibabu kwa haraka. Pia chanjo inakuja lakini inakuja kidogo na watu wote hawapati chanjo hiyo, pia hakuna mahabara na dawa katika sehemu za vijijini.
Je surua ni nini?
Surua ni virusi vinavyosababisha mtoto kuwa na mafua , kuchimua mara kwa mara na kuwa joto mwilini.
Siku chache baadaye mgonjwa anapata vipele mwili mzima ambavyo vinaanza usoni na kusambaa mwilini.
Wengi hupona , lakini surua inaweza kusababisha ulemavu wa muda mrefu. Inaweza kusababisha kifo hususan iwapo utasababisha homa ya mapafu ama uvimbe katika ubongo.
Inakadiriwa kwamba jumla ya watu 110,000 duniani hufariki kutokana na ugonjwa huo kila mwaka.
Nini kifanyike kutibu Surua/ Ukambi
''Kwanza serikali ihakikishe watu wote wamepata chanzo, hata vijijini kutengenezwe maabara na kupeleka dawa ili watu wapate huduma ka haraka na mapema,'' amesema Bi Sela Lulonhga.
Pia inasemekana kwamba kuna sehemu ambapo wahudumu wa afya wamegoma kwasababu ya ukosefu wa mshahara wao. Aidha, Serikali inachangamoto ya kungeza idadi ya wadumu kwendana na idadi ya wagonjwa ili wapate kuelimishwa na kupata huduma stahiki kwa wakati unaofaa.
Ni ada ya waafrika kushiriki mazishi kwa wingi, na endapo watazuiwa kuwazika wapendwa wao, hasira ama ghasia zinaweza kuzuka.
Hali hiyo ndiyo iliyokuwa ikiendelea katika maeneo ya mashariki mwa nchi ya Jamuhuri ya Kidemokrasi ya Congo ambayo yamekumbwa na ugonjwa hatari wa Ebola.
Mazishi ya mtu yeyote aliyefariki kutokana na ugonjwa huo ambao unaambukiza kwa kasi yanafanyika chini ya ulinzi mkali, ikiwa ni sehemu ya kujaribu kupunguza maambukizi.
Mazishi yenyewe huhusisha watu wachache, ndugu na jamaa wa marehemu huwekwa mbali na kaburi. Wanazuiwa kumuona ama kumgusa mpendwa wao.
hata hivyo hatua hiyo ilikuwa ikizua hadhabu miongoni mwa jamii.
"Tunasikitishwa kuona anazikwa namna hii," Dennis Kahambu amenukuliwa akisema na shirika la habari la AFP wakati akiangalia kwa mbali mazishi ya binamu yake, Marie-Rose katika eneo la Butembo.
Wakati huo huo, wataalamu wa afya wakiomba watu kukomesha matambiko ya jadi wakati wa mazishi ili kuhakikisha mtu hajiweki katika hatari ya maambukizi.
</doc>
<doc docid='bbc_150218_ebola_report' lang='swa' type='mono' source_url='http://www.bbc.co.uk/swahili/habari/2015/02/150218_ebola_report' term='ebola'>
WHO watoa ripoti mpya kuhusu Ebola
Shirika la Afya Duniani, WHO limetoa takwimu mpya kuhusu mlipuko wa ugonjwa wa Ebola.
Shirika la Afya Duniani, WHO limetoa takwimu mpya kuhusu mlipuko wa ugonjwa wa Ebola.
Takwimu hizo zinazihusu nchi za Sierra Leone, Guinea na Liberia tu ambapo taarifa zinasema kumekuwa na wagonjwa 23 218 na vifo 9365.
Mchanganuo wa takwimu hizo unaonyesha kuwa Sierra Leone imekuwa na wagonjwa 11 103, na vifo vya watu 3408, Liberia - wagonjwa 9007, vifo 3900 na Guinea - wagonjwa 3108 na vifo vya watu 2057.
Takwimu hizo ni mpaka tarehe 15 Februari kwa nchi za Sierra Leone na Guinea, na Liberia ni mpaka tarehe 12 Februari.
Pia Uingereza ilikuwa na mgonjwa mmoja bila kifo
Takwimu kwa ajili ya Senegal, Nigeria, Hispania, Marekani na Mali zimeondolewa.Nchi hizo haziko katika karantini ya ugonjwa wa Ebola.
</doc>
<doc docid='bbc_160113_ebola_ends_liberia' lang='swa' type='mono' source_url='http://www.bbc.com/swahili/habari/2016/01/160113_ebola_ends_liberia' term='ebola'>
Maambukizo ya Ebola Afrika kutokomezwa
Shirika la Afya Duniani leo linatarajiwa kutangaza kuisha kwa mlipuko wa ugonjwa wa Ebola nchini Liberia.
Shirika la Afya Duniani leo linatarajiwa kutangaza kuisha kwa mlipuko wa ugonjwa wa Ebola nchini Liberia.
Liberia ni nchi ya mwisho iliyokuwa ikipambana na maambukizi hayo.
Na kwa mara ya kwanza katika muda wa miaka miwili ya mlipuko huo, nchi zote zilizoathirika zimeweza kudhibiti kuendea kwa maradhi hayo.
Liberia hii leo imekamilisha siku arobaini na mbili tangu watu wa mwisho waliotibiwa na kupona kutokana na Ebola kupatikana bila virusi hivyo.
Katika mlipuko huo mkubwa zaidi wa Ebola, watu zaidi ya 28,000 waliambukizwa na miongoni mwao 11,000 walifariki.
</doc>
<doc docid='bbc_140323_ebola_guinea' lang='swa' type='mono' source_url='http://www.bbc.co.uk/swahili/habari/2014/03/140323_ebola_guinea' term='ebola'>
Ebola ni kiini cha ugonjwa hatari Guinea
Wanasayansi nchini Ufaransa wamebaini kwamba virusi vya Ugonjwa wa Ebola ndio chanzo cha ugonjwa wa homa ya Haemorajic nchini Guinea ambayo inaaminika kuwauwa karibia watu sitini.
Wanasayansi nchini Ufaransa wamebaini kwamba virusi vya Ugonjwa wa Ebola ndio chanzo cha ugonjwa wa homa ya Haemorajic nchini Guinea ambayo inaaminika kuwauwa karibia watu sitini.
Ugonjwa huo ambao unaweza kuambukizwa kwa haraka ulianza nchini humo yapata majuma sita yaliopita.
Dalili za ugonjwa huo ni kuvuja damu,kuharisha pamoja na kutapika.
Afisa mmoja wa wizara ya afya nchini Guinea amesema kuwa takriban visa vinane vya ugonjwa huo vimeripotiwa hususan kusini mwa taifa hilo.
Amesema kuwa serikali ya taifa hilo inatumia kila njia kukabiliana na ugonjwa huo lakini inakabiliwa na changamoto nyingi.
Kufikia sasa hakuna tiba ya ugonjwa wa Ebola ambao husambazwa kupitia kugusana na walioambukizwa.
</doc>
<doc docid='bbc_140801_ebola_who' lang='swa' type='mono' source_url='http://www.bbc.co.uk/swahili/habari/2014/08/140801_ebola_who' term='ebola'>
Ebola inaenea kwa kasi ya kutisha
Shirika la afya duniani linasema kuwa ugonjwa wa Ebola unaendelea kuenea kwa kasi ya kutisha.
Shirika la afya duniani linasema kuwa ugonjwa wa Ebola unaendelea kuenea kwa kasi ya kutisha.
Mkuu wa shirika hilo,  Margaret Chan ameambia mkutano wa viongozi wa kikanda kuwa ikiwa watakosa kuudhibiti utasababisha janga la kuogofya kwa binadamu.
Hata hivyo amesema kuwa ugonjwa huo ambao umesababisha maafa utaweza kudhibitiwa ikiwa mpango mzuri wa kufanya hivyo utakuwepo.
Shirika hilo limezindua mpango wa thamani ya dola milioni 100 kupambana na mlipuko wa homa ya Ebola katika kanda ya Afrika Magharibi.
Mkurugenzi mkuu  Margaret Chan anakutana na Marais wa Guinea, Liberia na Sierra Leone nchini Guinea kudurusu hali ya maambukizi katika nchi hizo.
Zaidi ya watu mia saba wamefariki kutokana na Ebola katika nchi hizo tangu mwezi Februari.
Shirika hilo linasema kuwa wataalamu zaidi wa matibabu wanahitajika katika kanda hiyo ikiwa juhudi za kupambana na ugonjwa huo zitafanikiwa.
Shirika hilo limepongeza juhudi zilizochukuliwa hadi sasa kukabiliana na ugonjwa huo ingawa haijulikani namna ambavyo baadhi ya jitihada kama vile kuwatenga wagonjwa zitaweza kutekelezwa
Awali, Rais wa Liberia, Ellen Johnson-Sirleaf aliambia BBC kuwa mlipuko wa ugonjwa huo ni janga kubwa.
Serikali yake imejipatia siku 60 kuzuia kuenea kwa ugonjwa huo.
</doc>
<doc docid='bbc_habari-46699321' lang='swa' type='mono' source_url='https://www.bbc.co.uk/swahili/habari-46699321' term='ebola'>
Uchaguzi mkuu DRC: EU yalaani balozi wake kufurushwa DRC
Muungano wa Ulaya umeukosoa uamuzi wa Jamhuri ya Demokrasi ya Congo kwa kumfukuza balozi wake kabla ya uchaguzi muhimu nchini humo siku ya Jumapili.
Muungano wa Ulaya umeukosoa uamuzi wa Jamhuri ya Demokrasi ya Congo kwa kumfukuza balozi wake kabla ya uchaguzi muhimu nchini humo siku ya Jumapili.
"Amri ya kumtaka Bart Ouvry kuondoka ndani ya saa 48 ni kinyume kabisa na sheria", msemaji wa EU alisema.
DR Congo ilisema ilichukua uamuzi huo kulipiza vikwazo alivyowekewa mgombea wa chama tawala Emmanuel Ramazani Shadary.
Maandalizi ya uchaguzi huo yamekumbwa na ghasia.
Siku ya Alhamisi wafuasi wa upinzani walivamia kituo cha Ebola kwenye mji ulio mashariki wa nchi wa Beni kupinga uamuzi wa tume ya uchaguzi wa kuahairisha uchaguzi kwenye miji mingine miwili hadi mwezi Machi.
Ghasia pia zilizuka kwenye miji miwili ngome za upinzani ya Goma na Butembo iliyo yote mashariki mwa nchi.
Tume ya uchaguzi ilisema uchaguzi kwenye miji wa Beni, Butembo na mji ulio magharibi wa Yumbi utaahirishwa hadi Machi kwa sababu ya ukosefu wa usalama na mlipuko wa ugonjwa wa Ebola eneo la mashariki umesababisha vifo vya zaidi ya wtu 300.
Kipi kilisababisha kuzuka mzozo wa kidiplomasia?
Vikwazo kwanza vilitangazwa dhidi ya Bw Shardary mwaka 2017 kwa ukiukaji wa haki za binadamu ikiwemo hatua kali dhidi ya upinzani.
Tarehe 10 Desemba mawaziri wa EU waliongeza vikwazo hivyo vikiwemo vya kuzuia mali na marufuku ya kusafiri kwa Bw Shardary na watu wengine 13 kwa kuhujumu uchaguzi na ukiukaji mwingine wa haki za binadamu.
Siku ya Alhamisi waziri wa mashauri ya nchi za kigeni nchini DRC Leonard She Okitundu, alisema serikali ilikuwa imeitaka EU kufuta vikwazo hivyo hadi baada ya uchaguzi lakini ilikataa.
</doc>
<doc docid='bbc_150509_liberia-ebola' lang='swa' type='mono' source_url='http://www.bbc.co.uk/swahili/habari/2015/05/150509_liberia-ebola' term='ebola'>
UN:Liberia haina Ebola tena
Shirika la Afya Duniani, WHO, limetangaza rasmi kwamba hakuna tena Ebola nchini Liberia.
Shirika la Afya Duniani, WHO, limetangaza rasmi kwamba hakuna tena Ebola nchini Liberia.
Taarifa ya WHO inasema, kuwa nchi hiyo haikupata mgonjwa wa Ebola kwa siku 42.
Rais wa Liberia, Ellen Johnson Sirleaf, alisema Liberia imefanikiwa, na itasherehekea juhudi za pamoja za kupigana na ugonjwa huo.
Liberia iliripoti kisa cha kwanza cha Ebola zaidi ya mwaka mmoja uliopita, wakati Ebola ilipoingia nchini humo kutoka nchi jirani ya Guinea.
Ugonjwa huo umewauwa watu zaidi ya elfu kumi na moja katika nchi za Afrika Magharibi; na ungaliko Guinea na Sierra Leone.
WHO imelaumiwa kuwa awali haikutia maanani onyo, kuhusu hatari za ugonjwa huo kuripuka, na kwamba shirika lilichelewa kuanza kuchukua hatua za kupambana nao.
</doc>
<doc docid='bbc_150127_oxfam_ebola' lang='swa' type='mono' source_url='http://www.bbc.co.uk/swahili/habari/2015/01/150127_oxfam_ebola' term='ebola'>
Oxfam yatangaza Mradi kupambana na Ebola
Shirika la misaada Oxfam limetoa wito wa kutolewa kwa msaada wa thamani ya mamilioni ya dola kusaidia nchi za Afrika Magharibi zilizoathiriwa na Ebola, mradi huu wa msaada unaitwa Marshall Plan
Shirika la misaada Oxfam limetoa wito wa kutolewa kwa msaada wa thamani ya mamilioni ya dola kusaidia nchi za Afrika Magharibi zilizoathiriwa na Ebola, mradi huu wa msaada unaitwa Marshall Plan
Zaidi ya Watu 8,500 wamepoteza maisha kutokana na ugonjwa wa Ebola, wengi wao nchini Sierra Leone,Guinea na Liberia.
Mradi wa Marshall ulitumika baada ya vita ya pili ya Dunia kwa ajili ya kuwanusuru waathirika barani Ulaya.
Oxfam imetoa wito kwa jamii ya kimataifa kuridhia mpango wa utoaji misaada kutoka kwa nchi tajiri.
Shirika hilo limesema msaada wa fedha unahitajika katika maeneo matatu-kuchangia pesa kwa Familia za waaathirika wa Ebola, kuwekeza katika kazi pia kusaidia kutoa elimu kuhusu maswala ya kiafya, elimu na usafi.
Utafiti umebaini kuwa asilimia 60 ya Watu waishio kwenye meaeneo yaliyoathirika wanadai kuwa hawajapata chakula cha kutosha kwa kipindi cha juma moja lililopita sababu kubwa ikilezwa kuwa kushuka kwa kipato na kuoanda kwa gharama za chakula.
Nayo Bank ya dunia imekisia kuwa takriban 180,000 wamepoteza kazi zao nchini Sierra Leone tangu kuanza kwa ugonjwa huo, huku wengine wanaotunza familia zao nchini Liberia nao wakipoteza ajira.
</doc>
<doc docid='bbc_150213_sierra_leone' lang='swa' type='mono' source_url='http://www.bbc.co.uk/swahili/habari/2015/02/150213_sierra_leone' term='ebola'>
Fedha za kukabiliana na ebola zatoweka
Ripoti moja imebaini kwamba karibia dola millioni 14 za kugharamia vita dhidi ya ebola nchini Sierra Leone hazijulikani zilipo.
Ripoti moja imebaini kwamba karibia dola millioni 14 za kugharamia vita dhidi ya ebola nchini Sierra Leone hazijulikani zilipo.
Mkaguzi mkuu amesema kuwa wizara ya afya na kituo cha kitaifa cha kukabiliana na ugonjwa wa ebola zilienda kinyume na sheria.
Mkaguzi huyo amesema kuwa taasisi hizo mbili zilishindwa kutoa stakhabadhi za kandarasi zilizotolewa kununua ambulansi na kujenga kituo cha matibabu ya ebola .
Ripoti hiyo imesema kulikuwa na malipo ya dharura mara mbili kwa wabunge na maafisa wa polisi na kwamba fedha zilipewa watu fulani badala ya mashirika ambayo wangewakilisha.
Serikali haitoa jibu lolote kuhusu ripoti hiyo.
</doc>
<doc docid='bbc_150306_who_ebola' lang='swa' type='mono' source_url='http://www.bbc.co.uk/swahili/habari/2015/03/150306_who_ebola' term='ebola'>
Chanjo ya Ebola kujaribiwa Guinea
Shirika la afya duniani WHO pamoja na wadau wake, mwishoni mwa wiki hii wanatarajia kuanza majaribio ya ufanisi wa chanjo dhidi ya Ebola nchini Guinea.
Shirika la afya duniani WHO pamoja na wadau wake, mwishoni mwa wiki hii wanatarajia kuanza majaribio ya ufanisi wa chanjo dhidi ya Ebola nchini Guinea.
Chanjo hiyo aina ya VSV-EBOV imetengenezwa na wakala wa afya ya umma nchini Canada ambapo imeelezwa chanjo nyingine ya pili itaanzishiwa majaribio kadri shehena ya kutosha itakapo patikana.
Mkurugenzi Mkuu wa WHO Dkt.Margaret Chan amesema majaribio yatafanyika kwenye maeneo ya Basse GuinÃ©e ambayo ndio yameathirika zaidi na Ebola kwa sasa nchini Guinea na utoaji wake utaanzia kwa wagonjwa wapya na wale wote ambao wamekuwa karibu nao.
Lengo la jaribio la sasa ni kutathmini iwapo chanjo hiyo itawapatia kinga dhidi ya Ebola watu waliokuwa na makaribiano na mgonjwa na pili iwapo utoaji wa chanjo utajenga kinga kwa wale waliopatiwa na hivyo kuzuia maambukizi zaidi.
WHO imesema imejitahidi kwa dhati kuhamasisha nchi zilizoathirika na ugonjwa huo pamoja na wadau ili kuendeleza mbinu za kinga na iwapo chanjo hiyo itafaa itakuwa ni hatua ya kwanza ya kinga dhidi ya Ebola.
Wadau wanaoshirikiana na WHO kwenye majaribio hayo ya chanjo ni pamoja na wizara ya afya ya Guinea, madaktari wasio na mipaka, MSF na taasisi ya afya ya umma, Norway.
</doc>
<doc docid='bbc_habari-47183590' lang='swa' type='mono' source_url='https://www.bbc.co.uk/swahili/habari-47183590' term='ebola'>
Ubakaji Sierra Leone: Zaidi ya visa 8,500 vya ubakaji viliripotiwa mwaka uliyopita
Sierra Leone imetangaza ubakaji na dhulma zingine za kijinsia kuwa janga la kitaifa baada ya viwango vya visa hivyo kuvunja rekodi mwaka jana.
Sierra Leone imetangaza ubakaji na dhulma zingine za kijinsia kuwa janga la kitaifa baada ya viwango vya visa hivyo kuvunja rekodi mwaka jana.
Zaidi ya visa 8,500 vya ubakaji viliripotiwa mwaka jana- ikililinganishwa na karibu visa 4,000 vilivyo rekodiwa mwaka uliyotangulia katika taifa hilo lililo na watu milioni 7.5.
Wanaharakati hata hivyo wanasema makosa mengi hayachukuliwi hatua chini ya sheria ya sasa.
Rais Bio ametoa tangazo hilo baada ya mwanamke aliyenusurika ugonjwa wa hatari wa ebola kubakwa mara kadhaa.
Bw. Bio pia amesema visa vya watoto wadogo kunajisiwa vimemefikia thuluthi tatu na kuongeza kuwa wale watakaopatikana na hatia watafungwa maisha jela.
Sababu za kuongezeka kwa uhalifu huo hazijabainika.
"Kuanzia sasa ukipatikana na hatia ya kumnajisi mtoto utafungwa maisha gerezani," alisema.
Rais pia ametangaza hatua ya kubuniw akwa kitengo maalum cha polisi kitakachopewa jukumu la kuchunguza visa vya uhalifu wa kingono.
Pia ameomba idara ya mahakama kubuni mahakama maalum zitakazoshughulikia kesi hizo na kutoa uamuzi wa haraka.
Mwandishi wa BBC Umaru Fofana mjini Freetown amesema tangazo hilo linamaanisha raslimali ya taifa itatumika kupambana na unyanyasaji wa kingono.
Pia anasema hatua hiyo pia inamaanisha bunge halitashirikishwa katika mpango huo licha ya kuwa jukumu la kutunga na kufanyia marekebisho sheria.
Watu wamepokeleaje hatua hiyo?
Hasira zimekuwa zikiongezeka kuhusiana na masuala ya unyanyasaji wa kijinsia dhidi ya wanawake baada ya visa hivyo kuongezeka mara dufu, hasa baada ya mtoto wa miaka mitano kulemaa baada ya kudaiwa kunajisiwa na mjomba wake.
Wanaharakati wa kutetea haki wanasema ni visa vichache vinavyo chukuliwa hatua kisheria.
Adhabu ya ubakaji ni kifungo cha miaka 15 jela na mara nyingi hukumu hiyo haizingatiwi.
Mwaka uliyopita  mwanamume wa miaka 56 aliyepatikana na hatia ya kubaka mto wa miaka sita alihukumiwa kifungo cha mwaka mmoja jela.
Fatmata Sorie, rais wa chama cha mawakili wanao wawakilisha waathiriwa wa ubakaji mahakamani, ameiambia BBC kuwa tangazo la rais litapiga jeki juhudi za kukabiliana na uhalifu huo
Hata hivyo ametoa tahadhari kuwa data za dhulma za kijisia haijakamilika kwa sababu imekusanywa kutoka kwa vituo vichache kote nchini.
"Tunataka kupunguza idadi ya visa hivyo lakini tunapendekeza data ya hali halisi ya mambo ikusanywe kutoka kila pembe ya nchi," alisema.
Visa vya ubakaji na unyanyasaji wa kijishuhudiwa sana Sierra Leone kati ya mwaka 1991 na 2002 wakati nchi hiyo ilipotumbukia katika vita vya wenyewe kwa wenyewe.
</doc>
<doc docid='bbc_141020_ebola_ulaya' lang='swa' type='mono' source_url='http://www.bbc.co.uk/swahili/habari/2014/10/141020_ebola_ulaya' term='ebola'>
Harakati za Ulaya dhidi ya Ebola
Mawaziri wa mambo ya nje wa muungano wa ulaya wanakutana hii leo kujadili mikakati ya kudhibiti maambukizi ya Ebola .
Mawaziri wa mambo ya nje wa muungano wa ulaya wanakutana hii leo kujadili mikakati ya kudhibiti maambukizi ya Ebola .
Zaidi ya watu 4,500 wamekufa kutokana na mlipuko wa ugonjwa huo wengi wao raia wa Afrika Magharibi .
Huku idadi ya visa vya Ebola ikiendelea kuongezeka, hii imekuwa ni changamoto ya moja kwa moja inayokabili mawaziri wa mambo ya nje kutoka muungano wa ulaya .
Wanakutana mjini Luxembourg wakiwa na fikra ya dhahurura kwamba juhudi zinahitajika katika kudhibiti kuenea kwa virusi vya ugonjwa huo hatari.
Uingereza imeahidi kutoa zaidi ya pauni milioni 100  katika juhudi hizo , mataifa ya ulaya kwa ujumla yameahidi kutoa takriban pauni milioni 400 .
Waziri mkuu wa Uingereza David Cameron anataka juhudi hizi ziongezwe mara dufu.
Pesa hizo zitasaidia mataifa ya Liberia, Sierra Leone na Guinea kuimarisha mifumo duni ya afya nchini humo na kukabiliana na hasara za kiuchumi zilizotokana na Ugonjwa huo .
Hata hivyo imebainika kuwa bado kikosi cha askari, vifaa vya maabara na ujenzi wa hospitali ni huduma zinazohitajika huko zaidi .
</doc>
<doc docid='bbc_140903_ebola_afrika' lang='swa' type='mono' source_url='http://www.bbc.co.uk/swahili/habari/2014/09/140903_ebola_afrika' term='ebola'>
Mapambano dhidi ya Ebola yapungua Afrika
Mkuu wa shirika la madawa la kimataifa la madaktari wasio na mipaka MSF, Joanne Liu ameuambia Umoja wa Mataifa kuwa mapambano dhidi ya mlipuko wa ugonjwa wa ebola Afrika Magharibi yamepungua.
Mkuu wa shirika la madawa la kimataifa la madaktari wasio na mipaka MSF, Joanne Liu ameuambia Umoja wa Mataifa kuwa mapambano dhidi ya mlipuko wa ugonjwa wa ebola Afrika Magharibi yamepungua.
Amesema viongozi duniani wameshindwa kutafutia ufumbuzi wa ugonjwa huo hatari katika historia.
Amesema pia kumekua na Madaktari wachache na katika vituo vilivyotengwa vya kutibu wagonjwa wameendelea kufa. Mratibu wa umoja wa mataifa anayehusika na majanga David Nabarro, amesema watafanya wawezalo kuongeza wafanyakazi wengi wa afya ili kupambana na ugonjwa huu. ( zaidi ya watu mia tano wamekufa kutokana na ugonjwa huo ) na wataalam wa afya wameonya kwamba maelfu ya watu wanauwezekano wa kuambukizwa ugonjwa huo kwa wiki chache zijazo..
</doc>
<doc docid='bbc_habari-50582854' lang='swa' type='mono' source_url='https://www.bbc.co.uk/swahili/habari-50582854' term='ebola'>
Maandamano dhidi ya mauaji ya maafisa wa Ebola huko Ituri yafanyika DRC
Shambulio hilo la mapema alfajiri Wanaharakati kutoka kundi moja la kupigania haki za kibinadamu LUCHA (Lutte Pour Le Changement, or 'struggle for change'), na wale wa Oparesheni Filimbi (Whistle Blowers) wamekongamana katika mji wa Goma katika afisi ya ujumbe wa Umoja wa mataifa UN nchini Jamhuri ya kidemokrasia ya Congo kupinga mauaji dhidi ya wafanyakazi watatu wa Ebola ambao ni wenyeji.
Shambulio hilo la mapema alfajiri Wanaharakati kutoka kundi moja la kupigania haki za kibinadamu LUCHA (Lutte Pour Le Changement, or 'struggle for change'), na wale wa Oparesheni Filimbi (Whistle Blowers) wamekongamana katika mji wa Goma katika afisi ya ujumbe wa Umoja wa mataifa UN nchini Jamhuri ya kidemokrasia ya Congo kupinga mauaji dhidi ya wafanyakazi watatu wa Ebola ambao ni wenyeji.
Shambulio hilo katika vituo viwili vya matibabu lililofanyika katika eneo la Ituri linadaiwa kutekelezwa na waasi wa Maimai ambao ni wapiganaji kutoka eneo hilo.
Wanaharakati hao pia wamekasirishwa na mauaji ya wanakijiji 19 katika kijiji cha Maleki, mjini Beni karibu na mpaka na Uganda.
Shambulio hilo linadaiwa kutekelezwa na waasi wa ADF.
Wanasema serikali na Umoja wa mataifa wamewaacha raia chini ya usimamizi wa washambuliaji hao.
Kiongozi wa kitengo cha dharura dhidi ya ugonjwa wa Ebola  nchini DRC Jean Kacques Muyembe ametaja mashambulio ya vituo hivyo viwili na mauaji hayo ya  wahudumu watatu kuwa pigo kuu.
Bwana Jean amesema kwamba atafanya mazungumzo na vyombo vya habari muda wowote kuanzia sasa ili kuelezea kuhusu hali ilivyo.
Mapema siku ya Alhamisi waasi hao walivishambulia vituo viwili vya matibabu vya  Ebola vinavyoendeshwa na Shirika la Afya Duniani (WHO), katika uvamizi uliofanyika usiku wa kuamkia Alhamisi na kuwauwa wahudumu watatu.
Taarifa zinasema kuwa miongoni mwa watu waliouawa ni wafanyakazi wa WHO na kwamba watu wengine wanne wamejeruhiwa vibaya.
Kwa mujibu wa mashuhuda, waasi waliwazidi nguvu polisi kwenye vituo hivyo vilivyopo katika maeneo yaMangina na machimbo ya Biakato.
Magari manne yamechomwa moto  pamoja na majengo kadhaa yameteketezwa.
Kupitia ujumbe wake wa Twitter, maafisa wakuu wa shirika hilo akiwemo Mkurugenzi Mkuu Bwana Tedros Adhanom Ghebreyesus wamelaani shambulio hilo lililosababisha vifo na majeruhi:
Attacks by armed groups in Biakato Mines and Mangina in #DRC have resulted in deaths and injuries amongst #Ebola responders. We are heartbroken that our worst fears have been realised. Our focus is caring for the wounded and ensuring staff at other locations are safe.
Mwisho wa ujumbe  wa Twitter wa @DrTedros
Iâm deeply saddened by the two attacks on #Ebola responders in Biakato Mines and Mangina in the #DRC. The situation is still ongoing but we understand there have been deaths and injuries. We are doing everything possible to care for the injured and bring our staff to safety.
Mwisho wa ujumbe  wa Twitter wa @MoetiTshidi
Hii si mara ya kwanza kwa mashambulio ya aina hii kutokea katika vituo vya Ebola nchini humo.
Mashambulio ya wanamgambo  na ukosefu wa imani ya jamii  kwa wafanyakazi  wa afya mashariki mwa Jamuhuri ya Kidemokrasi ya Kongo yamekuwa ni kikwazo cha  juhudi za kudhibiti mlipuko wa hivi   wa  Ebola ambao ni hatari kwa taifa hilo na mataifa mengine jirani.
Makundi ya waasi yenye silaha yamekuwa yakishambulia mara kwa mara vituo vya tiba ya Ebola, huku kukiwa kuna ukosefu wa imani miongoni mwa jamii za wakazi wa maeneo yaliyoathiriwa na Ebola ambao wanalaumu wageni kwa mlipuko wa maradhi hayo.
Hali hiyo inachangia  juhudi za kukabiliana na mlipuko huo kuwa ngumu katika  majimbo yenye mizozo ya  Ituri na Kivu.
Shirika la kuhudumia wakimbizi UNHCR lilisema kuwa watu 300,000  wamesambaratika kufuatia ghasia katika eneo hilo katikakipindi cha mwezi huu pekee.
Umoja wa Mataifa umeripoti  zaidi ya matukio 174  ya ghasia zinazoathiri wafanyakazi na vituo vinavyotoa huduma za dharura za Ebola katika majimbo ya Ituri na Kivu kaskazini tangu ulipoanza mlipuko.
</doc>
<doc docid='bbc_habari-48541658' lang='swa' type='mono' source_url='https://www.bbc.co.uk/swahili/habari-48541658' term='ebola'>
WHO linaonya mlipuko wa maradhi ya Ebola unaelekea kuwa 'jambo la kawaida'
Shirika la afya duniani WHO limeonya kuwa maisha ya binadamu yanaingia katika mkondo mpya ambapo mikurupuko mikubwa ya magonjwa kama Ebola yanakuwa maradhi ya kawaida.
Shirika la afya duniani WHO limeonya kuwa maisha ya binadamu yanaingia katika mkondo mpya ambapo mikurupuko mikubwa ya magonjwa kama Ebola yanakuwa maradhi ya kawaida.
Mkurugenzi mkuu wa kushughulikia majanga ya dharura ya kiafya wa WHO Dkt Michael Ryan ameiambia BBC kuwa mikurupuko kama Ebola huenda ikaongezeka na kuwa mikubwa kutokana na mabadiliko ya tabia nchi, kuharibiwa kwa misitu, idadi kubwa ya watu kuhama kutoka eneo moja hadi jingine, serikali zisizo thabiti na mizozo.
Jamhuri ya Kidemokrasia ya Congo inakumbwa na mkurupuko wa Ebola, huo ukitajwa wa pili mkubwa katika historia, miaka mitatu tu baada ya janga la Ebola kuziathiri nchi kadhaa za Afrika Magharibi.
WHO imesema juhudi kubwa zinahitajika kuweza kukabiliana na majanga ya kiafya kama Ebola, kipindupindu na homa ya manjano.
Ebola ni nini?
Kumekuwwa na visa 2,025 vya ugonjwa wa Ebola na vifo 1,357 kutokana na  mlipuko wa ugonjwa huo nchini Jamhuri ya Kidemokrasia ya Congo.
Mlipuko mkubwa zaidi katika eneo la Magharibi mwa Afrika ulitokea kati ya mwaka 2014 na 2016 na uliwathiri watu 28,616  hususan katika mataifa ya Guinea, Liberia naSierra Leone.
Kuliripotiwa vifo 11,310 wakati huo japo mikurupuko mingine 12 iliwahi kushuhudiwa kati ya mwaka 2000 na 210 ambapo visa chini ya 100 viliripotiwa
Kwanini mikurupuko ya sasa ni mikubwa zaidi?
"Tunainigia katika katika mkondo mpya ambapo mikurupuko mikubwa ya magonjwa kama Ebola yanakuwa maradhi ya kawaida na sio Ebola pekee,"Mkurugenzi mkuu wa kushughulikia majanga ya dharura ya kiafya wa WHO Dkt Michael Ryan ameiambia BBC.
Aamesema  ulimwengu unakabiliwa na " hali ya hatari" ambayo  inachangia kuongezeka kwa magonjwa hatari kama vile Ebola, kipindupindu na homa ya manjano.
Dr Ryan ameongeza kuwa Shirika la Afya Duniani linafuatilia kwa karibu visa 160 vya magonjwa kote duniani na tisa kati ya visa hivyo ni vimetajwa kuwa majanga ya kiwango cha tatu (ambyo ni kiwango cha juu zaidi cha majanga ya dharura ya kiafya kulingana na WHO).
Alsema: "Sidhani tumewahi kuwa katika hali ambapo tunashughulikia majanga mengi ya dharuru ya kiafya kwa wakati mmoja
"Hii ni hali mpya ambayyo imeanza kuwa ya kawaida, Sioni visa vya hivi vikibadili au kupungua."
Kutokana na hilo ametoa wito kwa mataifa na mashirika mengine "kujiandaa kwa majanga mengine kama haya".
Mlipuko wa ebola nchini Jamhuri ya Kidemokrasia ya Congo inaendelea kuwapa wasiwasi maafisa wa afya .
Iilichukua siku 224 kwa idadi ya visa vya ugonjwa huo kufikia 1,000, lakini siku 71 baadaye visa hivyo vilifikia 2,000.
Juhudi za kukabiliana na ugonjwa huo ziliathiriwa pakubwa na  ghasia katika eneo la mashariki mwa tatifa hilo - kati ya Januari na Mei ambapo vituo vya afya vilishambuliwa mara 40.
Tatizo lingine ni kuwa badhi ya watu hawawaamini watoa huduma za afya, hivyo hufanya watu wenye dalili za ugonjwa huo kukwepa matibabu, hali ambayo inafanya kuwa vigumu kuzuia kuenea kwa virusi vya Ebola.
Dr Josie Golding, Mkuu wa kitengo kinachoshughulikia majanga ya dharura ya kiafya katika shirika la Wellcome Trust, amesema ulimwengu unahitaji kuongeza juhudi zaidi za kukabiliana na milipuko ya magonjwa kama haya.
Aliambia BBC: "Maambukizi ya Ebola Afrika Magharibi, yalichochewa zaidi na kutangamana kwa watu  katika maeneo ya mpakani - na huo ndi ulimwengu tunaoishi sasa na hatuna uwezo wa kukomesha hilo ."
Aliongeza kuwa mabadiliko ya hali ya hewa huenda yakachangia milipuko mingi ya maradhi kwa mfano kipindundu baada ya kimbunga Idai kupiga Msumbiji,lakini anatumai kuwa magonjwa yanayotokana na mzozo wa kibinadamu yatakua ya kawaida.
"Jambo la msingi ni kujiandaa vizuri kukabiliana nayo kwa mfano tukiona watu wakikimbilia sehemo nyingine kutokana na mabadiliko ya hali ya hewa, tunahitaji kujipanga zaidi."
</doc>
<doc docid='bbc_150124_liberia_ebola' lang='swa' type='mono' source_url='http://www.bbc.co.uk/swahili/habari/2015/01/150124_liberia_ebola' term='ebola'>
Liberia yakaribia kuangamiza Ebola
Nchi ya Liberia ambayo iliathirika vibaya na ugonjwa wa ebola eneo la magharibi mwa Afrika inasema kuwa kwa sasa ina visa vitano tu vilivyothibitishwa vya ugonjwa huo.
Nchi ya Liberia ambayo iliathirika vibaya na ugonjwa wa ebola eneo la magharibi mwa Afrika inasema kuwa kwa sasa ina visa vitano tu vilivyothibitishwa vya ugonjwa huo.
Naibu waziri wa afya Tolbert Nyenswah alisema kuwa Liberia iko karibu kuangamiza ugonjwa huo.
Hii ni ishara ya hivi punde kuwa ugonjwa huo ambao umewaua maelfu ya watu nchini Liberia, Guinea na Sierra Leone unaangamizwa kufuatia msaada mkubwa wa kimataifa.
</doc>
<doc docid='bbc_habari-46067106' lang='swa' type='mono' source_url='https://www.bbc.co.uk/swahili/habari-46067106' term='ebola'>
Uganda inakuwa nchi ya kwanza kukinga kabla ya maambukizi
Uganda itakuwa nchi ya kwanza ulimwenguni kutoa chanjo ya ugonjwa wa Ebola kukiwa hakuna mlipuko wa ugonjwa huo.
Uganda itakuwa nchi ya kwanza ulimwenguni kutoa chanjo ya ugonjwa wa Ebola kukiwa hakuna mlipuko wa ugonjwa huo.
Wizara ya afya ikiwemo shirika la afya ulimwenguni WHO limeunga mkono hatua hiyo kutokana na sababu ya tishio la kusambaa kwa ugonjwa huo kutoka nchi jirani ya Jamhuri ya Kidemokrasia ya Congo.
Tishio la kusambaa kwa ugonjwa huo hadi nchi zinazopakana na nchi hiyo ya DRC  linazidi kuongezeka hasa upande wa Mashariki ulipo mji wa Beni
Hii ni  kutokana na ukosefu wa usalama na hivyo kukwamisha jitihada za kupambana na ugonjwa huo kama ilivyotukia siku za karibuni ulipozuka na kusababisha vifo vya watu 179.
Na kwa naana hiyo Mikoa iliyo jirani na mpaka wa nchi za Burundi, Rwanda na  Uganda iko hatarini.
Kutokana na hali hiyo Uganda ndipo ilipoamua kuchukua hatua za makusudi na za awali kukabiliana na ugonjwa huo wa Ebola.
Chanjo hiyo itagawiwa kama kinga ya kuzuia kwa  mtu binafsi wakiwemo  wafanyakazi wa afya walioko mstari wa mbele vitani, timu za ufuatiliaji na za mazishi.
Mwakilishi kutoka serikali ya  Uganda kwa shirika la afya ulimwenguni WHO , Dr. Yonas Woldemariam, ameiambia  BBC kwamba kiwango cha zaidi ya  chanjo 2000 vimekwisha patikana  .
Timu zinazo shughulika na chanjo zimepelekwa upande wa magharibi wa nchi ya Uganda karibu na mpaka baina yake na nchi ya  D.R Congo, ili kuanza kazi katika wilaya tano zilizoko hatarini zaidi ..
Nchini Jamhuri ya Kidemokrasia chanjo hiyo ilikuwa ikitolewa maalumu kwa watu wote waliowahi kuwa karibu na wagonjwa walio thibitika kuathiriwa na ugonjwa wa Ebola.
Uganda imeendelea kuchukua hatua zingine kama vile uchunguzi wa watu wanaovuka kutoka katika maeneo yenye mkusanyiko mkubwa wa watu karibu na mpaka baina yake na nchi ya DRC tangu mwezi wa August mwaka huu.
Nchi hiyo ya DRC, ina sifa ya kujibu haraka dharura za kiafya.Mnamo mwaka  2000, ilipata maambukizi ya Ebola yaliyo sababisha vifo vya watu zaidi ya mia mbili. Na tangu wakati huo, iliimarisha ufuatiliaji wake na timu za kukabiliana na dharura kwa kutambua mapema viashiria vya kuzuka kwa virusi.
</doc>
<doc docid='bbc_michezo-45041268' lang='swa' type='mono' source_url='https://www.bbc.co.uk/swahili/michezo-45041268' term='ebola'>
Serikali ya DRC yatangaza kuzuka upya kwa Ebola
Serikali ya Jamhuri ya Demokrasia ya Congo imetangaza kusambaa kwa ugonjwa wa Ebola katika maeneo mapya.
Serikali ya Jamhuri ya Demokrasia ya Congo imetangaza kusambaa kwa ugonjwa wa Ebola katika maeneo mapya.
Hali ya wasiwasi imetanda katika maeneo mengi ya mashariki mwa Congo,baada y'a wizara ya afya kutangaza kugundulika kwa ugonjwa wa Ebola katika maeneo ya Beni mashariki mwa nchi hio. Serekali ya Kongo imetangaza hayo wiki moja tu baada ya shirika la afya duniani WHO na mamlaka za DRC kutangaza mafanikio na mwisho wa janga hilo la Ebola  katika jimbo la Ecuador.
Ni kwanini Ubalozi wa Marekani unapiga mnada karatasi za msalani?
Bibi wa miaka 80 fundi stadi wa redio za magari
Wizara ya afya ya Nchini Kongo imetoa taarifa kwa shirika la afya duniani WHO kuwa, vipimo 4 kati ya 6, vimekutwa na virusi vya ugonjwa huko Kinshasa, bado vipimo vingine vinaendelea.
Mkurugenzi wa WHO Dr Tedros Adhanom Ghebreyesus amesema kuwa, ebola ni tishio kubwa nchini DRC, lakini uwazi na ukweli wa serikali ya Kongo katika kutoa taarifa za ugonjwa huo, ndio njia ya kwanza ya kuweza kufanikisha mapambano ya kumaliza Ebola DRC.
Mkurugenzi wa WHO kwa upande wa Afrika amesema ni rahisi kuanza mara moja jitihada za kuzuia Ebola kwasababu wametoka kupambana na tatizo hilo hilo, hivyo vifaa na wafanyakazi wako tayari.
Maambukizi makubwa yameonekana katika eneo la Mangina ambapo ni kilomita 30 tu kutoka mji wa Beni.
''tatizo hili limetokea katika mazingira tofauti na yale tuliokua tukifanya kazi mara ya kwanza katika eneo la kaskazini mashariki'' amesema Dr Peter Salam msaidizi wa Mkurgenzi wa WHO.
Waliotorokea kanisani kuombewa Ebola wafariki DRC
Kivu Kaskazini ina watu zaidi ya milioni Moja walitoka maeneo mbalimbali hasa Uganda na Rwanda ambapo wanatumia Mpaka mmoja katika shughuli za kibiashara.
WHO inaendelea kufanya kazi na nchi jirani kuhakikisha kuwa mamlaka za Afya zinapata taarifa na kujiandaa.
Chanjo ya Ebola yaanza kutolewa DRC
</doc>
<doc docid='bbc_140409_ebola_who' lang='swa' type='mono' source_url='http://www.bbc.co.uk/swahili/habari/2014/04/140409_ebola_who' term='ebola'>
WHO: uvumi wa maambukizi ya Ebola ukome
Shirika la Afya Duniani, WHO, limesema kuwa kuzuka kwa Homa ya Ebola Magharibi mwa Afrika ni mojawapo ya changamoto kubwa zaidi ambazo limewahi kukabiliana nayo.
Shirika la Afya Duniani, WHO, limesema kuwa kuzuka kwa Homa ya Ebola Magharibi mwa Afrika ni mojawapo ya changamoto kubwa zaidi ambazo limewahi kukabiliana nayo.
Shirika hilo limesema kuwa italichukua hadi miezi minne kuthibiti ugonjwa huo. Wakati huohuo shirika la kutoa misaada ya matibabu ya bure, Medicins Sans Frontieres, limesema kuwa linaendelea kufanya mashauriano na viongozi wa kijamii katika Wilaya moja Kusini mwa Guinea, ambalo lilisimamisha shughuli zake baada ya vituo vyake kadhaa kushambuliwa na wakaazi wa eneo hilo.
Msemaji wa shirika hilo katika mji mkuu wa Guinea wa Conakry - Sam Taylor - amesema inaeleweka kwamba watu wana uoga mkubwa.
"Sio taharuki, kimsingi huu ni uoga. Na tunaelewa hilo. Ni ugonjwa wa kugovya na pia ni mpya nchini Guinea, na kuna uvumi unaosambaa na pia kuna habari za kuotosha zinazoenea; na tunachohitaji kuona kwa wingi sasa ni watu kwenda kwa jamii mbalimbali kueleza ugonjwa huu, jinsi unavyoenea, na jinsi usivyoenea," alisema Bwana Taylor.
Ugonjwa huo umewaua watu 111 katika nchi za Guinea na Liberia tangu uchipuke mwezi uliopita.
</doc>
<doc docid='bbc_150125_who_meeting' lang='swa' type='mono' source_url='http://www.bbc.co.uk/swahili/habari/2015/01/150125_who_meeting' term='ebola'>
Ebola ni funzo kubwa kwa WHO na dunia
Mkuu wa Shirika la Afya Duniani, WHO, ameeleza mpango wa kuliimarisha shirika hilo baada ya malalamiko mengi kuhusu namna WHO ilivyoshughulikia mripuko wa Ebola Afrika Magharibi, ambayo imeuwa watu zaidi ya 8,000.
Mkuu wa Shirika la Afya Duniani, WHO, ameeleza mpango wa kuliimarisha shirika hilo baada ya malalamiko mengi kuhusu namna WHO ilivyoshughulikia mripuko wa Ebola Afrika Magharibi, ambayo imeuwa watu zaidi ya 8,000.
Margaret Chan alielezea mripuko huo kuwa maafa ambayo ni funzo kubwa kwa ulimwengu na WHO.
Katika kikao cha viongozi wa WHO mjini Geneva, Bibi Chan alisema mbinu za kupambana na misukosuko kama hiyo zinafaa kuimarishwa na kuanzishwe mfuko wa kugharimia hali ya dharura.
Alisema maafa ya Ebola yameonesha piya kwamba mfumo mwema wa afya wa taifa ni kitu cha lazima, siyo anasa.
</doc>
<doc docid='bbc_140905_ebola_dawa' lang='swa' type='mono' source_url='http://www.bbc.co.uk/swahili/habari/2014/09/140905_ebola_dawa' term='ebola'>
WHO kushauri kuhusu dawa ya Ebola
Shirika la afya duniani linatarajia kutoa ushauri kuhusu dawa inayoweza kutibu maradhi ya Ebola baadae leo Mjini Geneva kufuatia kikao cha siku mbili cha wataalam wa udhibiti wa magionjwa , watafiti wa tiba, makampuni ya madawa na nchi waathirika .
Shirika la afya duniani linatarajia kutoa ushauri kuhusu dawa inayoweza kutibu maradhi ya Ebola baadae leo Mjini Geneva kufuatia kikao cha siku mbili cha wataalam wa udhibiti wa magionjwa , watafiti wa tiba, makampuni ya madawa na nchi waathirika .
Hakuna chanjo wala tiba inayofahamika kwa mlipuko wa sasa wa Ebola ambayo ni mbaya zaidi kuwahi kuukumba ulimwengu , ukiwauwa watu wapatao 2000 . Bado visa vya ugonjwa huo vinaripotiwa katika nchi sita za Afrika .
Wataalam 200 wanaokutana mjini Geneva wamekuwa wakichunguza uwezo wa dawa 8 za majaribio ya tiba ya Ebola, na nyingine mbili za chanjo.
Haja ya kubaini aina fulani ya tiba ya ugonjwa huu ni ya dharura. Virusi vya Ebola vinaonekana kuenea kupita kiasi cha uwezo wa kuvidhibiti , huku vifo 400 vinavyotokana na maradhi hayo vikiripotiwa wiki iliyopita pekee.
Mifumo ya afya katika nchi zilizoathiriwa Liberia, Guinea,na Sierra Leone inakaribia kukosa kabisa uwezo wa kutoa huduma za matibabu.
Magonjwa mengine hatari kama Malaria hayataweza kutibiwa . Lakini hata kama mkutano huu utabaini dawa mpya za kukabili maambukizi haya ,hazitakuwa tayari kutumiwa kabla ya mwaka huu.
Wakati huo huo virusi vya Ebola vinaendelea kusambaa , na baadhi ya wanasayansi wanahofu ya kubadilika kwa aina ya virusi hiyo. Mkakati pekee kwa Ebola ni kuudhibiti, lakini juhudi zilizopo kwa sasa hazionekani kufua dafu.
</doc>
<doc docid='bbc_150123_ebola_chanjo' lang='swa' type='mono' source_url='http://www.bbc.co.uk/swahili/habari/2015/01/150123_ebola_chanjo' term='ebola'>
Chanjo dhidi ya Ebola kuwasili Liberia
Chanjo ya majaribio dhidi ya ugonjwa wa Ebola iko njiani kuelekea nchini Liberia.
Chanjo ya majaribio dhidi ya ugonjwa wa Ebola iko njiani kuelekea nchini Liberia.
Hii ni mara ya kwanza kwa chanjo hii kupelekwa kwenye nchi iliyoathiriwa zaidi na Ebola.
Lakini Wataalamu wanasema, wakati huu maambukizi ya Ebola yakiwa yanapungua,itakuwa vigumu kubaini kama chanjo hii inatoa kinga dhidi ya Virusi vya ugonjwa huo.
Chanjo hii ilitengenezwa na Kampuni moja ya Uingereza, GlaxoSmithKline (GSK )na Taasisi ya kitaifa ya afya nchini Marekani
GSK imesema ndege iliyo na dozi za awali takriban 300 za chanjo inatarajiwa kufika Monrovia siku ya ijumaa.
Kampuni ina matumaini mtu wa kwanza kujitolea atapata chanjo hiyo wiki chache zijazo.
Wanasayansi wanalenga kuwahusisha watu watakaojitolea takriban 30,000 katika majaribio hayo wakiwemo wafanyakazi wa afya.
Ikiwa taratibu zote zitafuatwa, Watu 10,000 watapatiwa chanjo ya GSK.
Idadi hiyohiyo ya watu watapata chanjo aina ya Placedo ,na wengine 10,000 chanjo nyingine ya majaribio.
Matokeo yatalinganishwa ili kubaini kama kuna chanjo yeyote kati ya hizo imefanya kazi dhidi ya Virusi vya Ebola.
Majaribio kama hayo tayari yalifanyika kwa wafanyakazi wa afya 200 waliojitolea nchini Uingereza, Marekani, Switerland na Mali.
Shirika la GSK limesema chanjo hizo zimeleta matokeo chanya.
Lakini ni kwa nchi zilizoathirika pekee ambapo wataalamu watasema kama inatoa kinga thabiti.
Kampuni inasisitiza kuwa Chanjo bado iko katika uboreshwaji na Shirika la Afya duniani, WHO na wakaguzi wengine wanakazi ya kuhakikisha kuwa wanajiridhisha kuhusu ubora na usalama wake kabla ya kampeni za matumizi ya kinga hiyo .
Chanjo hizo pia zimepangwa pia Guinea, Liberia,na Sierra Leone miezi kadhaa ijayo.
</doc>
<doc docid='bbc_habari-48522261' lang='swa' type='mono' source_url='https://www.bbc.co.uk/swahili/habari-48522261' term='ebola'>
Zaidi ya watu 2,000 wameripotiwa kuugua Ebola nchini DRC
Zaidi ya watu 2,000 wameripotiwa kuugua ugonjwa wa Ebola nchini Jamuhuri ya Kidemokrasia ya Congo katika kipindi cha miezi 10, maafisa wameeleza.
Zaidi ya watu 2,000 wameripotiwa kuugua ugonjwa wa Ebola nchini Jamuhuri ya Kidemokrasia ya Congo katika kipindi cha miezi 10, maafisa wameeleza.
Theluthi mbili walikua kwenye hali mbaya zaidi, wizara ya afya imeeleza.
Mlipuko wa ebola ni wa pili kwa ukubwa nchini DRC,kukiwa na ripoti ya kutokea maambukizi mapya wiki za hivi karibuni.
Lakini wafanyakazi wa afya wamekua wakipata vikwazo vya kutoaminika na machafuko nchini humo.
Watu wengine hawawaamini watoa huduma za afya, hivyo hufanya watu wenye dalili za ugonjwa huo kukwepa matibabu, hali hii inawia vigumu kuzuia kuenea kwa virusi vya ebola.
Ingawa zaidi ya watu 1,300 wamepoteza maisha tangu mwezi Agosti, Shirika la misaada la Oxfam linasema linakutana na watu kila siku ambao hawaamini kama kuna virusi vya ebola.Mhariri wa BBC Africa Will Ross anaripoti.
Mazishi ya waliofariki kwa Ebola yazusha hasira
Kwanini DRC Mashariki ni eneo hatari?
Kati ya mwezi Januari na Mei kulikua na matukio 40 ya mashambulizi dhidi ya vituo vya afya, Hata hivyo machafuko yamepungua majuma ya hivi karibuni.
Shirika la afya duniani WHO, limesema kuwa hatari ya kusambaa zaidi si kubwa sana, lakini inawezekana ugonjwa huo kuingia nchi jirani.
Mlipuko wa ebola mara nyingi husambaa haraka na kuathiri idadi ndogo ya watu.
</doc>
<doc docid='bbc_140727_ebola_sierra_leone' lang='swa' type='mono' source_url='http://www.bbc.co.uk/swahili/habari/2014/07/140727_ebola_sierra_leone' term='ebola'>
Freetown:Mgonjwa wa Ebola afariki
Maafisa wa afya nchini Sierra leone wamethibitisha kwamba mgonjwa mmoja wa Ebola aliyetoroka hospitalini katika mji mkuu wa Freetown amefariki baada ya kurudi hospitalini.
Maafisa wa afya nchini Sierra leone wamethibitisha kwamba mgonjwa mmoja wa Ebola aliyetoroka hospitalini katika mji mkuu wa Freetown amefariki baada ya kurudi hospitalini.
Mwanamke huyo kwa jina Saudato Koroma ndio mtu wa kwanza kupatikana na ugonjwa huo mjini humo.
Alijiwasilisha hospitalini humo baada ya serikali kuwataka raia kupitia tangazo la redio kusaidia kumsaka.
Alifariki Wakati alipokuwa akisafirishwa na wazazi wake mashariki mwa Sierra Leone ambapo vituo vya kuwauguza wagonjwa wa Ebola vimejengwa.
Ugonjwa huo umewaua zaidi watu 660 Magharbi mwa Afrika mwaka huu.
</doc>
<doc docid='bbc_habari-39899873' lang='swa' type='mono' source_url='http://www.bbc.co.uk/swahili/habari-39899873' term='ebola'>
Ugonjwa wa Ebola waripotiwa DR Congo
Shirika la Afya Duniani (WHO) limetangaza kwamba ugonjwa wa Ebola umezuka katika maeneo ya kaskazini mashariki mwa Jamhuri ya Kidemokrasia ya Congo.
Shirika la Afya Duniani (WHO) limetangaza kwamba ugonjwa wa Ebola umezuka katika maeneo ya kaskazini mashariki mwa Jamhuri ya Kidemokrasia ya Congo.
Msemaji wa WHO nchini humo Eugene Kabambie amesema shirika hilo limechukua hatua hiyo baada ya watu watatu kufariki wakishukiwa kuwa na Ebola eneo hilo tangu Aprili 22.
WHO imesema mlipuko huo unaathiri maeneo ya msituni ya Aketi, katika mkoa wa Bas-Uele karibu na mpaka wa nchi hiyo na Jamhuri ya  Afrika ya Kati.
Shirika hilo limesema Waziri wa Afya wa DR Congo Oly Kalenga kupitia barua, alisema kulikuwa na watu tisa kutoka eneo la kiafya la Likati, Aketi waliohofiwa kuwa na Ebola.
Watano kati yao walipimwa na mmoja wao akathibitishwa kuwa na virusi hivyo.
Watatu kati ya tisa hao walifariki.
Waziri huyo alikuwa ameiandikia WHO barua akiomba usaidizi katika kudhibiti ugonjwa huo.
"Ni kisa kilichotokea eneo lililo mbali sana, lenye msitu mkubwa, kwa hivyo tulikuwa na bahati kiasi. Huwa twachukulia kwa uzito sana visa kama hivi," alisema Kabambie.
Eneo hilo linapatikana kilomita 1,300 kaskazini mashariki mwa mji mkuu wa DR Congo, Kinshasa. Kitovu cha mlipuko wa sasa ni eneo la Nambwa.
Mwaka 2014, mkurupuko wa ugonjwa huo Congo ulidhibitiwa kwa haraka ingawa watu 49 walifariki.
Watu zaidi ya 11,000 walifariki kutokana na mkurupuko wa Ebola Afrika Magharibi 2014-2015, sana nchini Guinea, Sierra Leone na Liberia katika mlipuko wa Ebola ulioatajwa kuwa mbaya zaidi kuwahi kutokea duniani.
Mlipuko huo wa sasa ni wa nane kutokea nchini DR Congo tangu mwaka 1976.
</doc>
